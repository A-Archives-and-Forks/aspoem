[{"title":"日诗","dynasty":"宋","author":"宋太祖","tags":[],"content":"欲出未出光辣达，千山万山如火发。\n须臾走向天上来，逐却残星赶却月。"},{"title":"登戎州江楼闲望","dynasty":"宋","author":"幸夤逊","tags":[],"content":"满目江山四望幽，白云高卷嶂烟收。\n日回禽影穿疏木，风递猿声入小楼。\n远岫似屏横碧落，断帆如叶截中流。"},{"title":"雪","dynasty":"宋","author":"幸夤逊","tags":[],"content":"片片飞来静又闲，楼头江上复山前。\n飘零尽日不归去，帖破清光万里天。"},{"title":"云","dynasty":"宋","author":"幸夤逊","tags":[],"content":"因登巨石知来处，勃勃元生绿藓痕。\n静即等闲藏草木，动时顷刻徧乾坤。\n横天未必朋元恶，捧日还曾瑞至尊。\n不独朝朝在巫峡，楚王何事谩劳魂。"},{"title":"金陵览古 秦淮","dynasty":"宋","author":"朱存","tags":[],"content":"一气东南王斗牛，祖龙潜为子孙忧。\n金陵地脉何曾断，不觉真人已姓刘。"},{"title":"金陵览古 石头城","dynasty":"宋","author":"朱存","tags":[],"content":"五城楼雉各相望，山水英灵宅帝王。\n此地定由天造险，古来长恃作金汤。"},{"title":"金陵览古 段石冈","dynasty":"宋","author":"朱存","tags":[],"content":"孙吴纪德旧刊碑，草没蟠螭与伏龟。\n惆怅冈头三段石，至今犹似鼎分时。"},{"title":"金陵览古 北渠","dynasty":"宋","author":"朱存","tags":[],"content":"金殿分来玉砌流，黑龙湖彻凤池头。\n后庭花落恩波断，翻与南唐作御沟。"},{"title":"金陵览古 新亭","dynasty":"宋","author":"朱存","tags":[],"content":"满目江山异洛阳，昔人何必重悲伤。\n倘能戮力扶王室，当自新亭复故乡。"},{"title":"金陵览古 天阙山","dynasty":"宋","author":"朱存","tags":[],"content":"牛头天际碧凝岚，王导无稽亦妄谈。\n若指远山为上阙，长安应合指终南。"},{"title":"金陵览古 东山","dynasty":"宋","author":"朱存","tags":[],"content":"镇物高情济世才，欲随猿鹤老岩隈。\n山花处处红粧面，髣髴如初拥妓来。"},{"title":"金陵览古 乌衣巷","dynasty":"宋","author":"朱存","tags":[],"content":"人物风流往往非，空馀陋巷作乌衣。\n旧时帘幕无从觅，只有年年社燕归。"},{"title":"金陵览古 阿育王塔","dynasty":"宋","author":"朱存","tags":[],"content":"窣堵凝然镇梵宫，举头层级在云中。\n金棺舍利藏何处，铎绕危簷声撼风。"},{"title":"金陵览古 乌衣巷","dynasty":"宋","author":"朱存","tags":[],"content":"阀阅沦亡梐枑移，年年旧燕亦双归。\n茅簷苇箔无冠盖，不见乌衣见白衣。"},{"title":"金陵览古 后湖","dynasty":"宋","author":"朱存","tags":[],"content":"雷轰叠鼓火翻旗，三翼翩翩试水师。\n惊起黑龙眠不得，狂风勐雨下多时。"},{"title":"金陵览古 半阳湖","dynasty":"宋","author":"朱存","tags":[],"content":"江南龙节水为乡，水不纯阴又半阳。\n一片湖光共深浅，两般泉脉异温凉。"},{"title":"金陵览古 潮沟","dynasty":"宋","author":"朱存","tags":[],"content":"流水东西傍帝台，六朝重为两朝开。\n曾有鷁首知高下，莫问鱼舟识去来。"},{"title":"金陵览古 直渎","dynasty":"宋","author":"朱存","tags":[],"content":"昼役人功夜鬼功，阳开阴阖几时终。\n不闻掷土江中语，争得盈流一水通。"},{"title":"金陵览古 运渎","dynasty":"宋","author":"朱存","tags":[],"content":"舳舻衔尾日无虚，更凿都城引漕渠。\n何事馁来贪雀穀，不知留得几年储。"},{"title":"金陵览古 凤凰台","dynasty":"宋","author":"朱存","tags":[],"content":"竹影桐阴满旧山，凤凰多载不飞还。\n登台只有吹箫者，争得和鸣堕世间。"},{"title":"偈","dynasty":"宋","author":"释德韶","tags":[],"content":"通玄峰顶，不是人门。\n心外无法，满目青山。"},{"title":"颂","dynasty":"宋","author":"释德韶","tags":[],"content":"暂下高峰已显扬，般若圜通遍十方。\n人天浩浩无差别，法界纵横处处彰。"},{"title":"偈","dynasty":"宋","author":"释志端","tags":["长江"],"content":"来年二月二，与汝暂相弃。\n烧灰散长江，勿占檀那地。"},{"title":"春社日寄李学士","dynasty":"宋","author":"李涛","tags":[],"content":"社翁今日没心情，为乞治聋酒一瓶。\n恼乱玉堂将欲徧，依稀巡到第三厅。"},{"title":"题泥水关不动尊院","dynasty":"宋","author":"李涛","tags":[],"content":"走却坐禅客，移将不动尊。\n世间颠倒事，八万四千门。"},{"title":"赠山翁","dynasty":"宋","author":"李涛","tags":[],"content":"松萝深处住，闲野不生愁。\n鸟语烟岚静，水声门户秋。\n花间归洞路，山下钓鱼舟。\n沐浴圣王化，自怜丝满头。"},{"title":"题处士林亭","dynasty":"宋","author":"李涛","tags":[],"content":"帝里高人宅，苍苔遶径深。\n卷帘山入户，摘菓鸟移林。\n石沼养龟水，月台留客琴。\n生涯一樽酒，名利不关心。"},{"title":"杂诗四首  其一","dynasty":"宋","author":"李涛","tags":[],"content":"滔滔东流水，赴海无归期。\n亭亭右转日，今兹复来兹。\n人生寄天地，百年七十稀。\n思虑复营营，恐为达此嗤。"},{"title":"杂诗四首  其二","dynasty":"宋","author":"李涛","tags":[],"content":"燕雀贺厦屋，虫蚁慕腥羶。\n野花引飞蝶，古木来新蝉。\n秋天百虫吟，春天百鸟喧。\n翟公真闇事，喜愠见色言。"},{"title":"杂诗四首  其三","dynasty":"宋","author":"李涛","tags":[],"content":"明主不弃士，我自志山林。\n爵服岂无华，才疏力难任。\n鸟向深山栖，鱼由深渊沉。\n吾亦爱吾庐，高歌复微吟。"},{"title":"杂诗四首  其四","dynasty":"宋","author":"李涛","tags":[],"content":"深岩有老翁，庞眉鬚鬓雪。\n夜半呼我名，授我微妙诀。\n字画古籀样，体势讹复缺。\n双眸忽炯炯，须臾竟披阅。\n至今得其传，心会口难说。"},{"title":"句","dynasty":"宋","author":"李涛","tags":[],"content":"一言寤主宁复听，三谏不从归去来。\n谏晋主不从作。"},{"title":"俞公岩","dynasty":"宋","author":"陈抟","tags":["衡山"],"content":"万事若在手，百年聊称情。\n他时南岳去，记得此岩名。"},{"title":"归隠","dynasty":"宋","author":"陈抟","tags":[],"content":"十年踪迹走红尘，回首青山入梦频。\n紫陌纵荣争及睡，朱门虽贵不如贫。\n愁闻剑戟扶危主，闷见笙歌聒醉人。\n携取旧书归旧隠，野花啼鸟一般春。"},{"title":"赠金励睡诗  其一","dynasty":"宋","author":"陈抟","tags":[],"content":"常人无所重，惟睡乃为重。\n举世皆为息，魂离神不动。\n觉来无所知，贪求心愈用。\n堪笑尘中人，不知梦是梦。"},{"title":"赠金励睡诗  其二","dynasty":"宋","author":"陈抟","tags":[],"content":"至人本无梦，其梦本游仙。\n真人本无睡，睡则浮云烟。\n炉里近为药，壶中别有天。\n欲知睡梦里，人间第一玄。"},{"title":"题石水涧","dynasty":"宋","author":"陈抟","tags":[],"content":"银河洒落翠光冷，一派回环湛晚晖。\n几恨却为顽石碍，琉璃滑处玉花飞。"},{"title":"冬日晚望","dynasty":"宋","author":"陈抟","tags":[],"content":"山鬼煖或呼，溪鱼寒不跳。\n晚景愈堪观，危峰露残照。"},{"title":"西峰","dynasty":"宋","author":"陈抟","tags":[],"content":"为爱西峰好，吟头尽日昂。\n岩花红作阵，溪水绿成行。\n几夜碍新月，半山无夕阳。\n寄言嘉遁客，此处是仙乡。"},{"title":"华山","dynasty":"宋","author":"陈抟","tags":[],"content":"半夜天香入岩谷，西风吹落岭头莲。\n空爱掌痕侵碧汉，无人曾歎巨灵仙。"},{"title":"与毛女游","dynasty":"宋","author":"陈抟","tags":[],"content":"药苗不满笥，又更上危颠。\n回指归去路，相将入翠烟。"},{"title":"咏毛女","dynasty":"宋","author":"陈抟","tags":[],"content":"曾折松枝为宝栉，又编栗叶作罗襦。\n有时问着秦宫事，笑捻仙花望太虚。"},{"title":"对御歌","dynasty":"宋","author":"陈抟","tags":[],"content":"臣爱睡，臣爱睡。\n不卧毡，不盖被。\n片石枕头，蓑衣铺地。\n震雷掣电鬼神惊，臣当其时正酣睡。\n闲思张良，闷想范蠡。\n说甚孟德，休言刘备。\n三四君子只是争些闲气，争如臣向青山顶头。\n白云堆里，展开眉头。\n解放肚皮，但一觉睡。\n管什玉兔东昇，红轮西坠。"},{"title":"辞上归进诗","dynasty":"宋","author":"陈抟","tags":[],"content":"草泽吾皇诏，图南抟姓陈。\n三峰千载客，四海一闲人。\n世态从来薄，诗情自得真。\n乞全麞鹿性，何处不称臣。"},{"title":"石刻诗","dynasty":"宋","author":"陈抟","tags":[],"content":"我谓浮荣真是幻，醉来捨辔谒高公。\n因聆玄论冥冥理，转觉尘寰一梦中。"},{"title":"赠张乖崖","dynasty":"宋","author":"陈抟","tags":[],"content":"自吴入蜀是寻常，歌舞筵中救火忙。\n乞得金陵养闲散，也须多谢鬓边疮。"},{"title":"诗一首","dynasty":"宋","author":"陈抟","tags":[],"content":"华阴高处是吾宫，出即凌空跨晓风。\n台殿不将金锁闭，来时自有白云封。"},{"title":"喜英公大师挂锡太华","dynasty":"宋","author":"陈抟","tags":[],"content":"暗喜莲峰作近隣，拨开云雾见师频。\n有时问箇艰难字，便沐周旋说与人。\n唐李监应留后迹，汉蔡邕想是前身。\n堪嗟继踵无徒弟，笔法收藏在渭滨。"},{"title":"经方干旧居","dynasty":"宋","author":"释乾康","tags":[],"content":"镜湖中有月，处士后无人。\n荻笋抽高节，鲈鱼跃老鳞。"},{"title":"赋残雪","dynasty":"宋","author":"释乾康","tags":[],"content":"六出奇花已住开，郡城相次见楼台。\n时人莫把和泥看，一片飞从天上来。"},{"title":"诗一首","dynasty":"宋","author":"释乾康","tags":[],"content":"隔岸红尘忙似火，当轩青嶂冷如冰。\n烹茶童子休相问，报道门前是衲僧。"},{"title":"答僧问心要作偈","dynasty":"宋","author":"释法骞","tags":[],"content":"昨日相逢叙起居，今朝相见事还如。\n如何却觅呈心要，心要如何特地疏。"},{"title":"答僧问佛法大意作偈","dynasty":"宋","author":"释广原","tags":[],"content":"刹刹现形仪，尘尘具觉知。\n性源常鼓浪，不悟未曾移。"},{"title":"占巾子","dynasty":"宋","author":"叶简","tags":[],"content":"近来好裹束，各自竞尖新。\n称无二三两，因何号一斤。"},{"title":"占两鷄子","dynasty":"宋","author":"叶简","tags":[],"content":"此物不难知，一雄兼一雌。\n请将打破看，方明溷沌时。"},{"title":"赠梦英大师","dynasty":"宋","author":"杨昭俭","tags":[],"content":"纪赠歌诗数百人，序师多艺各求新。\n未言篆隶飞龙凤，且说风骚感鬼神。\n琴有古声清耳目，鹤无凡态惹埃尘。\n英公所学还如此，不错承恩近紫宸。"},{"title":"题家园","dynasty":"宋","author":"杨昭俭","tags":[],"content":"池莲憔悴无顔色，园竹低垂减翠阴。\n园竹池莲莫惆怅，相看恰似主人心。"},{"title":"自述真讚","dynasty":"宋","author":"释通慧","tags":[],"content":"真兮寥廓，郢人图雘。\n岳耸云空，澄潭月跃。"},{"title":"题玉堂壁","dynasty":"宋","author":"陶穀","tags":[],"content":"官职有来须与做，才能用处不忧无。\n堪笑翰林陶学士，一生依样画葫芦。"},{"title":"石桥","dynasty":"宋","author":"陶穀","tags":[],"content":"重重翠幛耸云端，玉殿金楼缥缈间。\n圣境不容凡俗到，故将飞瀑隔尘寰。"},{"title":"寄赠梦英大师","dynasty":"宋","author":"陶穀","tags":[],"content":"是箇碑文念得全，聪明灵性自天然。\n离吴别楚三千里，入洛游梁二十年。\n负艺已闻喧世界，高眠长见卧云烟。\n相逢与我情何厚，问佛方知宿有缘。"},{"title":"山居诗  其一","dynasty":"宋","author":"释延寿","tags":[],"content":"此事从来已绝疑，安然乐道合希夷。\n依山偶得还源旨，拂石閒题出格诗。\n水待冻开成细熘，薪从霜后拾枯枝。\n因兹永断攀缘意，誓与青松作老期。"},{"title":"山居诗  其二","dynasty":"宋","author":"释延寿","tags":[],"content":"古树交盘簇径深，阒无人到为难寻。\n祇和算计千般事，谁解消停一点心。\n冰锁瀑声中夜断，云吞岳影半天沉。\n寒灯欲绝禅初起，透牖疏风触短襟。"},{"title":"山居诗  其三","dynasty":"宋","author":"释延寿","tags":[],"content":"祇园閒适乐箪瓢，莫讶烟霞道路遥。\n龙穴定知潜碧海，鹏程终是望丹霄。\n拨云岩下来泉脉，嚼草坡边辨药苗。\n门锁薜萝无客至，庵前时有白云朝。"},{"title":"山居诗  其四","dynasty":"宋","author":"释延寿","tags":[],"content":"贪生养命事皆同，独坐閒居意颇慵。\n入夏驱驰巢树鹊，经春劳役探花蜂。\n石炉香尽寒灰薄，铁磬声微古鏽浓。\n寂寂虚怀无一念，任从苍藓没行踪。"},{"title":"山居诗  其五","dynasty":"宋","author":"释延寿","tags":[],"content":"心地须教合死灰，藏机泯迹绝梯媒。\n芳兰祇为因香折，良木多从被直摧。\n寒逼花枝红未吐，日融水面绿全开。\n支颐独坐经窗下，一片云閒入户来。"},{"title":"山居诗  其六","dynasty":"宋","author":"释延寿","tags":[],"content":"达来何处更追寻，放旷谁论古与今。\n风带泉声流谷口，云和山影落潭心。\n资身自有衣中宝，济世谁藏室内金。\n策杖偶来林下坐，鸟声相和唱圆音。"},{"title":"山居诗  其七","dynasty":"宋","author":"释延寿","tags":[],"content":"事多兴废莫持论，唯有禅宗理可尊。\n似讷始平分别路，如愚方塞是非门。\n刳肠祇为生灵智，剖舌多因强语言。\n争似息机高卧客，年来年去道长存。"},{"title":"山居诗  其八","dynasty":"宋","author":"释延寿","tags":[],"content":"碧峤经年常寂寂，更无閒事可相于。\n超伦每效高僧行，得力难忘古佛书。\n落叶乱渠凭水荡，浮云翳月倩风除。\n方知嬾与真空合，一衲閒披憩旧庐。"},{"title":"山居诗  其九","dynasty":"宋","author":"释延寿","tags":[],"content":"幽斋独坐绝参详，兀尔何如骤世忙。\n拯济终凭宏愿力，安閒须得守愚方。\n柴门半掩花空落，苔径虚踪草自荒。\n最好静中无一事，翛然唯得道芽长。"},{"title":"山居诗  其一○","dynasty":"宋","author":"释延寿","tags":[],"content":"旷然不被兴亡坠，豁尔难教宠辱惊。\n鼓角城遥无伺候，轮蹄路绝免逢迎。\n暖眠纸帐茅堂密，稳坐蒲团石面平。\n祇有此途为上策，更无馀事可关情。"},{"title":"山居诗  其一一","dynasty":"宋","author":"释延寿","tags":[],"content":"触目堪嗟失路人，坦然王道却迷津。\n井籐梗上存馀命，石火光中保幻身。\n任老岂知头顶白，忘缘谁觉世閒春。\n容顔枯藁元非病，亭沼消疏不是贫。"},{"title":"山居诗  其一二","dynasty":"宋","author":"释延寿","tags":[],"content":"言行相应宜此地，空谈大隠也无端。\n升沉岐路非他得，生熟根机且自看。\n瞋火微烟还渐息，贪泉馀润亦消乾。\n平生正直须甘取，虚幻门中莫自瞒。"},{"title":"山居诗  其一三","dynasty":"宋","author":"释延寿","tags":[],"content":"怡和心境了然同，大道无私处处通。\n举世岂怀身后虑，谁人暂省事前空。\n门开岩石千山月，帘捲溪楼一槛风。\n羸体健来知药力，缘心寂后觉神功。"},{"title":"山居诗  其一四","dynasty":"宋","author":"释延寿","tags":[],"content":"进退应须与智论，浮萍自在为无根。\n埽门何太抛途辙，解珮犹能弃渥恩。\n草径旋封迷旧迹，苔阶乱织露新痕。\n不唯此景供游赏，无限烟萝尽一吞。"},{"title":"山居诗  其一五","dynasty":"宋","author":"释延寿","tags":[],"content":"尘网休重织是非，冥心何不合玄微。\n庄周梦里多迷旨，惠子渔中少见机。\n拶路古松和冻折，盘空枯叶带霜飞。\n一言可达知音者，还得从吾此路归。"},{"title":"山居诗  其一六","dynasty":"宋","author":"释延寿","tags":[],"content":"抱朴澄神藴道光，石炉閒爇六时香。\n曳空横野云和静，逗石穿崖水自忙。\n晚圃雨来葵叶嫩，晴坡烧后蕨苗长。\n一心包尽乾坤内，莫把閒文更度量。"},{"title":"山居诗  其一七","dynasty":"宋","author":"释延寿","tags":[],"content":"松萝閒锁一身孤，履道安禅是密谟。\n借问野云谁断续，思量春草自荣枯。\n多见异兽心堪伏，来惯幽禽不用呼。\n万物尽从成熟得，莫教容易丧工夫。"},{"title":"山居诗  其一八","dynasty":"宋","author":"释延寿","tags":[],"content":"平生初志已酬之，怀抱怡然寂有归。\n古帙懒开缘得意，幽房长闭为忘机。\n数行鸟阵连云没，一带泉声隔岭微。\n道合古今浑总是，何须更虑昔年非。"},{"title":"山居诗  其一九","dynasty":"宋","author":"释延寿","tags":[],"content":"青山一坐万缘休，努力应须与古俦。\n散诞襟怀因绝趣，消疏活计为无求。\n花明小砌和春月，松暗前轩带雨秋。\n景像自开还自合，怡然何必更忘忧。"},{"title":"山居诗  其二○","dynasty":"宋","author":"释延寿","tags":[],"content":"自甘疏拙懒经营，大道从来戒满盈。\n但起贪心迷有限，谁能触目悟无生。\n云融远景危峰小，风戛寒溪野艇横。\n禅后不妨敷六义，祇图歌出野人情。"},{"title":"山居诗  其二一","dynasty":"宋","author":"释延寿","tags":[],"content":"忙处须閒澹处浓，世情疏后道情通。\n了然得旨青冥外，兀尔虚心罔象中。\n泉细石根飞不尽，云濛山脚出无穷。\n樵夫钓客虽閒散，未必真栖与我同。"},{"title":"山居诗  其二二","dynasty":"宋","author":"释延寿","tags":[],"content":"且停多事莫矜夸，寂寞门中有道华。\n隈岭静同猿窟宅，栽松閒共鹤生涯。\n荣来祇爱添馀禄，春过谁能悟落花。\n唯有卧云尘外客，无思无虑老烟霞。"},{"title":"山居诗  其二三","dynasty":"宋","author":"释延寿","tags":[],"content":"沉沉竹院锁轻烟，澹澹霞光欲曙天。\n遇境偶吟情自逸，逢人话道意无偏。\n古松交处眠青帐，细草浓时坐碧毡。\n祇此逍遥何所得，蔬食寒寝度年年。"},{"title":"山居诗  其二四","dynasty":"宋","author":"释延寿","tags":[],"content":"危岭如登百尺楼，千般异景望中收。\n浮生但向忙时过，万事须从静处休。\n道直岂教容鬼怪，理平唯祇使魔愁。\n空门莫说无知己，满目松萝是我俦。"},{"title":"山居诗  其二五","dynasty":"宋","author":"释延寿","tags":[],"content":"巨侵层峦本自平，只缘人世强分明。\n五侯门外悲观意，长乐坡头去住情。\n学道不如忘有念，修身争是了无生。\n三祗功业犹难及，谁信尘劳直下明。"},{"title":"山居诗  其二六","dynasty":"宋","author":"释延寿","tags":[],"content":"雾锁烟霾宴寂堂，含虚凝绿水云乡。\n搜玄偈里真风远，招隠诗中野思长。\n真柏最宜堆厚雪，危花终怯下轻霜。\n滔滔一点无依处，举足方知尽道场。"},{"title":"山居诗  其二七","dynasty":"宋","author":"释延寿","tags":[],"content":"投足烟峦养病躯，驰求终是用工夫。\n千般有作皆从智，万种无依自合愚。\n意地已抛尘事业，心田唯种稻根株。\n非时免见千人世，野食山袍自有谟。"},{"title":"山居诗  其二八","dynasty":"宋","author":"释延寿","tags":[],"content":"急景韶顔不可追，岂堪回首暂思之。\n浮云已断平生望，高节须存往日期。\n庭树任猿偷熟果，崖松停鹤惜高枝。\n轮蹄碌碌何时歇，辗尽红尘为阿谁。"},{"title":"山居诗  其二九","dynasty":"宋","author":"释延寿","tags":[],"content":"幽栖岂可事徒然，昼讽莲经夜坐禅。\n吟里有声皆实相，定中无境不虚玄。\n直教似月临千界，还遣如空度万缘。\n从此必知宏此志，免教虚掷愧前贤。"},{"title":"山居诗  其三○","dynasty":"宋","author":"释延寿","tags":[],"content":"何如深谷一遗人，宴坐经行不累身。\n废宅可嗟频换主，凋丛愁见几迴春。\n尖尖石笑烟笼碧，点点苔钱雨洗新。\n堪笑古人非我意，居山多是避强秦。"},{"title":"山居诗  其三一","dynasty":"宋","author":"释延寿","tags":[],"content":"有山有水更何忧，知足能令万事休。\n大道不从心外得，浮荣须向世閒求。\n冲开烟缕飞黄鸟，点破潭心瀁白鸥。\n好景尽归余掌握，岂劳艰险访瀛洲。"},{"title":"山居诗  其三二","dynasty":"宋","author":"释延寿","tags":[],"content":"万事从来祇自招，安危由己路非遥。\n笙歌韵里花先落，松桧枝閒云未消。\n数下磬声孤月夜，一炉香翥白云朝。\n谁人会我高楼意，门掩空庭思寂寥。"},{"title":"山居诗  其三三","dynasty":"宋","author":"释延寿","tags":[],"content":"万象从来一径通，但缘分别便西东。\n遗簪祇为情难尽，泣路方知意未穷。\n偃仰不抛青嶂里，往来多在白云中。\n平生分野应难比，涧饮林栖得古风。"},{"title":"山居诗  其三四","dynasty":"宋","author":"释延寿","tags":["泰山"],"content":"遁逸从来格自高，莫将泰岳比秋毫。\n冷烟寒月真吾侣，瘦竹苍松是我曹。\n霜树叶疏幽径出，云泉声急晓风高。\n唯当话道閒吟外，时得工夫补毳袍。"},{"title":"山居诗  其三五","dynasty":"宋","author":"释延寿","tags":[],"content":"任运腾腾无所依，閒游长坐性怡怡。\n疏林不遣閒人到，密意多应夜月知。\n骤雨过时苔路滑，拨云行处石桥危。\n尘沙劫尽清风在，何假虚名上古碑。"},{"title":"山居诗  其三六","dynasty":"宋","author":"释延寿","tags":[],"content":"抱拙藏锋过暮年，高名何必指前贤。\n祇于心上标空界，谁说壶中别有天。\n鬰密远林停宿雾，萧骚疏竹埽寒烟。\n从兹不更移瓶锡，身外无馀意了然。"},{"title":"山居诗  其三七","dynasty":"宋","author":"释延寿","tags":[],"content":"息业怡神道最孤，藏名匿迹合良图。\n冥心难使龙神见，出语须教海岳枯。\n云驻庵前疑有意，鸟鸣庭际似相呼。\n资持随分安排了，最急应须与道俱。"},{"title":"山居诗  其三八","dynasty":"宋","author":"释延寿","tags":[],"content":"松阴疏冷罩寒门，静见吾宗已绝论。\n驱得万途归理窟，更无一事出心源。\n烟云忽闭岩前洞，鷄犬时闻岭下村。\n放旷本来无别意，免教停海起波痕。"},{"title":"山居诗  其三九","dynasty":"宋","author":"释延寿","tags":[],"content":"景虚情澹两何依，抱一冥真绝万机。\n松韵馀风凉竹户，柏摇残露溼禅衣。\n岩灯雾逼寒光小，石像尘昏古画微。\n得趣了然无所虑，任缘终日送斜晖。"},{"title":"山居诗  其四○","dynasty":"宋","author":"释延寿","tags":[],"content":"遁迹无图匿姓名，万重山后葺茅亭。\n随情因事搜新偈，探妙穷微阅古经。\n与道交时心绝念，从缘感处物通灵。\n应须长远存高节，屹屹乔松老更青。"},{"title":"山居诗  其四一","dynasty":"宋","author":"释延寿","tags":[],"content":"閒思尘世大悠哉，进趣门中尽可该。\n抛却工夫平世路，枉劳心力搆僊台。\n隘空云水千重合，帀野烟霞一径开。\n幸有圆成平坦处，辛勤谁解望山来。"},{"title":"山居诗  其四二","dynasty":"宋","author":"释延寿","tags":[],"content":"千途尽向空源出，万景终归一路通。\n忽尔有心成大患，坦然无事却全功。\n春开小岫调新绿，水漾漂霞蘸晚红。\n莫道境缘能幻惑，达来何处不消融。"},{"title":"山居诗  其四三","dynasty":"宋","author":"释延寿","tags":[],"content":"身心閒后思怡然，缅想难忘契道言。\n千种却教归澹薄，万般须是到根源。\n疏疏雨趁归巢鸟，密密烟藏抱子猿。\n禅罢吟来无一事，远山驱景入茅轩。"},{"title":"山居诗  其四四","dynasty":"宋","author":"释延寿","tags":[],"content":"万境閒来情澹澹，羣嚣息后思微微。\n当时白业无门入，今日玄关有路归。\n熟果不摇翻自落，生禽谁唤却惊飞。\n到头何用空忙得，任运应须待对机。"},{"title":"山居诗  其四五","dynasty":"宋","author":"释延寿","tags":[],"content":"携筇閒步望山行，竟日逍遥任野情。\n上岭梯登危石侧，渡溪桥踏古槎横。\n绿罗水皱岩根急，红锦霞舒海面明。\n一轴咏怀高尚意，援毫因事偶吟成。"},{"title":"山居诗  其四六","dynasty":"宋","author":"释延寿","tags":[],"content":"负气争权事可悲，金貂绣毂尽何之。\n唯闻野棘盘荒冢，祇见空陵叠坏碑。\n灯暗竹堂行道夜，烟昏石窟坐禅时。\n怡然自得真栖处，何用经营别路岐。"},{"title":"山居诗  其四七","dynasty":"宋","author":"释延寿","tags":[],"content":"豪贵从他纵胜游，多欢终是复多愁。\n茅茨舍宇偏安稳，粪埽衣裳最自由。\n数片云飞书桉上，一条泉路卧床头。\n分明自有安身处，争柰人閒不肯休。"},{"title":"山居诗  其四八","dynasty":"宋","author":"释延寿","tags":[],"content":"高才宏略气凌云，世上浮名梦里身。\n苏氏谩称降六国，韩公休说捲三秦。\n当朝虽立千年事，古庙唯存一聚尘。\n毕竟思量浑大错，何如林下养天真。"},{"title":"山居诗  其四九","dynasty":"宋","author":"释延寿","tags":[],"content":"高怀怡澹景相和，纔到尘途事便多。\n碧嶂好期长定计，朱门唯见暂时过。\n雄雄负气争权路，岌岌新坟占野坡。\n成败分明刚不悟，未知凡俗意如何。"},{"title":"山居诗  其五○","dynasty":"宋","author":"释延寿","tags":[],"content":"得理元来行自成，万般情断一心冥。\n樵人不到缘山僻，游客难逢为岳灵。\n食蘖苦心何日就，看花醉眼几时醒。\n索然身外无馀物，云满前山水满瓶。"},{"title":"山居诗  其五一","dynasty":"宋","author":"释延寿","tags":[],"content":"名利梯媒事已忘，唯凭拙直定行藏。\n探玄休炼长生药，助道时抄歇食方。\n溪汲古痕山雨涨，树摧残枿野风狂。\n一言欲寄休回首，尘路如今事正忙。"},{"title":"山居诗  其五二","dynasty":"宋","author":"释延寿","tags":[],"content":"岂是疏慵僻爱山，且图馀事不相关。\n休夸凤诏千年贵，难敌禅扉半日閒。\n透水戏鱼随浪没，投巢孤鹤带云还。\n自然得到无心地，寂寂虚堂一景閒。"},{"title":"山居诗  其五三","dynasty":"宋","author":"释延寿","tags":[],"content":"林下安身别有方，营营何太路岐忙。\n侯门梦过光阴促，禅室玄栖气味长。\n引水灌花春日媚，移松夹道暑天凉。\n衔恩略报元功处，一炷晨风散后香。"},{"title":"山居诗  其五四","dynasty":"宋","author":"释延寿","tags":[],"content":"万般惟道最堪依，一瞬荣枯万古悲。\n强笑低顔何忽忽，忘机绝虑自怡怡。\n潜龙终要投深浦，巢鸟应须占健枝。\n名利门中难立足，隠藏云水更何之。"},{"title":"山居诗  其五五","dynasty":"宋","author":"释延寿","tags":[],"content":"退迹何人继昔贤，凡途终是事谋先。\n只知竞逐浮云富，谁解惊嗟逝水年。\n寒影半疏霜后树，秋声千点雨中禅。\n千般不更经营得，一榻无馀任自然。"},{"title":"山居诗  其五六","dynasty":"宋","author":"释延寿","tags":[],"content":"野景陶情皆得意，凡夫举目尽堪愁。\n秦川几度埋番骨，棘路还曾耸玉楼。\n幻体不知波上沫，狂心须认镜中头。\n浮生役役贪荣者，求到真空卒未休。"},{"title":"山居诗  其五七","dynasty":"宋","author":"释延寿","tags":[],"content":"一生占断白云乡，适意孤高志自强。\n报晓音声栖鸟语，漏春消息早梅香。\n吟经徐傍芙蕖岸，得偈閒书薜荔牆。\n大道最亲无达者，苦携瓶锡叩禅堂。"},{"title":"山居诗  其五八","dynasty":"宋","author":"释延寿","tags":[],"content":"养性摅情不记年，免寻云水更参禅。\n有心用处还应错，无意看时却宛然。\n析法尚嫌灰断果，烧丹堪愍地行仙。\n欲知此理谁人会，水自朝东月自圆。"},{"title":"山居诗  其五九","dynasty":"宋","author":"释延寿","tags":[],"content":"世途从此免相关，万虑潜消野思閒。\n菴树逼春花自吐，岩巢欲暮鸟空还。\n门前雾闭疑无路，槛外云开忽有山。\n宴坐石岩樵径绝，姓名应不到人閒。"},{"title":"山居诗  其六○","dynasty":"宋","author":"释延寿","tags":[],"content":"独行独坐任天然，幽隠难逢世网牵。\n一志直教齐大道，万般总是涉因缘。\n水磨涧石平如镜，春引岩藤直似弦。\n虚幻已知休更续，蹄轮应不到山前。"},{"title":"山居诗  其六一","dynasty":"宋","author":"释延寿","tags":[],"content":"散诞疏狂得自然，免教拘迫事相牵。\n潜龙不离滔滔水，孤鹤唯宜远远天。\n透室寒光松槛月，逼人凉气石渠泉。\n非吾独了西来意，竹祖桐孙尽入玄。"},{"title":"山居诗  其六二","dynasty":"宋","author":"释延寿","tags":[],"content":"绿柳堤边春色多，数树重重袅翠萝。\n红白花枝争鬭发，晴阴天气半相和。\n中山谩醉千壶酒，易水徒悲一曲歌。\n尘世无凭唯道外，荣枯瞬息尽消磨。"},{"title":"山居诗  其六三","dynasty":"宋","author":"释延寿","tags":[],"content":"清平大业行皆奢，岂独尧时听所加。\n丰俭由人天不远，安危在智道非赊。\n关津防害翻为害，法令除邪却长邪。\n争似无言敷密化，既能成国又成家。"},{"title":"山居诗  其六四","dynasty":"宋","author":"释延寿","tags":[],"content":"焦翼枯鳞成底事，分明可验莫愁哉。\n君恩只可量功受，世利应须任运来。\n岂信败从成处得，谁知荣是辱边媒。\n但看越分殊求者，唯向身中积祸胎。"},{"title":"山居诗  其六五","dynasty":"宋","author":"释延寿","tags":[],"content":"栖真境界太玄乡，静见吾宗不可量。\n好句祇凭诗断送，閒缘唯遣道消亡。\n雨丝云织轻条密，烟素风抽细缕长。\n竟日虚怀无一事，金瓶秋水石炉香。"},{"title":"山居诗  其六六","dynasty":"宋","author":"释延寿","tags":[],"content":"得丧从来事甚均，任缘徒用苦劳神。\n野蔬随分堪充口，石室依稀可庇身。\n碧海几时无去棹，红衢何日息征轮。\n若教求道如求利，举世浑成无事人。"},{"title":"山居诗  其六七","dynasty":"宋","author":"释延寿","tags":[],"content":"数朝兴废狂风过，千载荣枯掣电飞。\n早向权门思息意，莫于尘世自沉机。\n一条水引閒花出，万里云随独鹤归。\n最要身安成大道，免教他后始知非。"},{"title":"山居诗  其六八","dynasty":"宋","author":"释延寿","tags":[],"content":"幽栖带郭半山峰，密意虚怀莫可同。\n事到定中消息静，景于吟处炼磨空。\n玲珑色澹松根月，敲磕声清竹罅风。\n独坐独行谁会我，羣星朝北水朝东。"},{"title":"山居诗  其六九","dynasty":"宋","author":"释延寿","tags":[],"content":"三度曾经游此地，从缘权顺世閒情。\n登山虽有谢安志，遁迹惭无慧远名。\n翠叠寒枝松未老，影深幽径竹新成。\n莫言去住关怀抱，云本无心水自清。"},{"title":"偈一首","dynasty":"宋","author":"释延寿","tags":[],"content":"欲识永明旨，门前一湖水。\n日照光明生，风来波浪起。"},{"title":"金鷄峰","dynasty":"宋","author":"释延寿","tags":[],"content":"松萝高镇夏长寒，透出羣峰画恐难。\n造化功成彰五德，洞天云散露花冠。"},{"title":"蛾眉峰","dynasty":"宋","author":"释延寿","tags":[],"content":"盘空势险露岩根，深洞声寒落石泉。\n好是雨馀江上见，水云僧出认西天。"},{"title":"积翠峰","dynasty":"宋","author":"释延寿","tags":[],"content":"翠压羣峰地形直，落日猿声在空碧。\n天风吹散断崖云，古松长露三秋色。"},{"title":"凌云峰","dynasty":"宋","author":"释延寿","tags":[],"content":"烟萝高巘势凌云，影泻斜阳出海门。\n曾与支公探隠去，夜寒雷雨上方闻。"},{"title":"白马峰","dynasty":"宋","author":"释延寿","tags":[],"content":"湖外层峰泻危瀑，天际阴阴长寒木。\n南北行人望莫穷，秋云一片横幽谷。"},{"title":"偈一首","dynasty":"宋","author":"释延寿","tags":[],"content":"孤猿叫落中岩月，野客吟残半夜灯。\n此境此时谁会意，白云深处坐禅僧。"},{"title":"舟中","dynasty":"宋","author":"释延寿","tags":[],"content":"一水浮千棹，悠悠来去人。\n缆开湘浦岸，帆落楚江滨。\n风色东西变，潮痕旦暮新。\n祗兹澄汉色，几度化为尘。"},{"title":"閒居","dynasty":"宋","author":"释延寿","tags":[],"content":"閒居谁似我，退迹理难过。\n要势危身早，浮荣败德多。\n雨催虫出穴，寒逼鸟移窠。\n野迳无人翦，疏窗入薜萝。"},{"title":"野游","dynasty":"宋","author":"释延寿","tags":[],"content":"独步出衡茅，寒云着地交。\n烧平多败穴，叶落见危巢。"},{"title":"同于秘丞赋瀑泉","dynasty":"宋","author":"释延寿","tags":[],"content":"大禹不知凿，来源亦自成。\n色应怜衆白，声合让孤清。\n远势曾吞海，飞流欲喷鲸。\n灵槎如可泛，天际问归程。"},{"title":"武肃王有旨石桥设斋会进一诗  其一","dynasty":"宋","author":"释延寿","tags":[],"content":"南有天台事可尊，孕灵含秀独超羣。\n重重曲涧侵危石，步步层岩踏碎云。\n金雀每从云里现，异香多向夜深闻。\n当知此界非凡界，一道幽奇各自分。"},{"title":"武肃王有旨石桥设斋会进一诗  其二","dynasty":"宋","author":"释延寿","tags":[],"content":"仙源佛窟有天台，今古嘉名遍九垓。\n石磴嵌空神匠出，瀑泉雄壮雨声来。\n景强偏感高僧住，地胜能令远思开。\n一等翘诚依此处，自然灵贶作梯媒。"},{"title":"武肃王有旨石桥设斋会进一诗  其三","dynasty":"宋","author":"释延寿","tags":[],"content":"智泉福海莫能逾，亲自王恩运睿谟。\n感现尽冥心境界，资持全固道根株。\n石梁低翥红鹦鹉，烟岭高翔碧鹧鸪。\n胜妙重重惟祷祝，永资军庶息灾虞。"},{"title":"武肃王有旨石桥设斋会进一诗  其四","dynasty":"宋","author":"释延寿","tags":[],"content":"凌晨迎请倍精诚，亲敬鲜花异处清。\n罗汉攀枝呈梵相，岩僧倚树现真形。\n神幡双出红霞动，宝塔全开白气生。\n都为王心标意切，满空盈月瑞分明。"},{"title":"武肃王有旨石桥设斋会进一诗  其五","dynasty":"宋","author":"释延寿","tags":[],"content":"幡花宝盖满清川，祈祷迎来圣半千。\n莫道圣缘无影响，须知嘉会有因缘。\n空中长似闻天乐，岩畔尝疑有地仙。\n何必更寻兜率去，重重灵应事昭然。"},{"title":"武肃王有旨石桥设斋会进一诗  其六","dynasty":"宋","author":"释延寿","tags":[],"content":"登云步岭涉烟程，好景随心次第生。\n圣者已符祥瑞事，地灵全副祷祈情。\n洞深重叠拖云湿，滩浅潺湲漱水清。\n愿满事圆归去路，便风相送片帆轻。"},{"title":"定慧相资歌","dynasty":"宋","author":"释延寿","tags":[],"content":"祖教宗中有二门，十度万行称为尊。\n初名止观助新学，后成定慧菩提根。\n唯一法，似双分。\n法性寂然体真止，寂而常照妙观存。\n定为父，慧为母，能孕千圣之门户。\n增长根力养圣胎，念念出生成佛祖。\n定为将，慧为相，能弼心王成无上。\n永作羣生证道门，即是古佛菩提样。\n定如月，光烁外道邪星灭。\n能挑智炬转分明，滋润道芽除爱结。\n慧如日，照破无明之暗室。\n能令邪见愚夫禅，尽成般若波罗蜜。\n少时默，刹那静，渐渐增修成正定。\n诸圣较量功不多，终见灵台之妙性。\n瞥闻法，纔历耳，能熏识藏觉种起。\n一念回光正智开，须臾成佛法如是。\n禅定力，不思义，变凡为圣刹那时。\n无边生死根由断，积劫尘劳巢穴堕。\n湛心水，浄意珠，光吞万象烁千途。\n抉开己眼无瑕翳，三界元无一法拘。\n觉观贼，应时剋，攀援病，倏然浄。\n荡念垢兮洗惑尘，显法身兮坚慧命。\n如断山，若停海，天翻地覆终无改。\n莹似琉璃含宝月，倏然无寄而无待。\n般若慧，莫能量，自然随处现心光。\n万行门中为导首，一切时中称法王。\n竭苦海，碎邪山，妄云捲尽片时间。\n贫女室中金顿现，壮士额上珠潜还。\n斩痴网，截欲流，大雄威勐更无俦。\n能令铁床铜柱冷，顿使魔怨业果休。\n和诤讼，成孝义，普现羣生诸佛智。\n边邪恶慧尽朝宗，蝼蚁鲲鹏齐受记。\n偏修定，纯阴烂物刳正命。\n若将正慧照禅那，自然万法明如镜。\n偏修慧，纯阳枯物成迂滞。\n须凭妙定助观门，如月分明除雾翳。\n劝等学，莫偏修，从来一体无二头。\n似禽两翼飞空界，如车二轮乘白牛。\n即向凡途登觉岸，便于业海泛慈舟。\n或事定，制之一处无不竟。\n或理定，唯当直下观心性。\n或事观，明诸法相生筹算。\n或理观，顿了无一无那畔。\n定即慧，非一非二非心计。\n慧即定，不同不别绝观听。\n或双运，即寂而照通真训。\n或俱泯，非定非慧超常准。\n一尘入定衆尘起，般若门中成法尔。\n童子身中三昧时，老人身分谈真轨。\n能观一境万境同，近尘远刹无不通。\n真如路上论生死，无明海里演圆宗。\n眼根能作鼻佛事，色尘入定香尘起。\n心境常同见自差，谁言不信波元水。\n非寂非照绝言思，而寂而照功无比。\n权实双行阐正途，体用更资含妙旨。\n劝诸子，勿虚弃，光阴如箭如流水。\n散乱全因缺定门，愚盲祇为亏真智。\n真实言，须入耳，千经万论同标记。\n定慧全功不暂忘，一念顿归真觉地。\n定须习，慧须闻，勿使灵台一点昏。\n合抱之树生毫末，积渐之功成宝尊。\n猕猴学定生天界，女子纔思入道门。\n自利利他因果备，若除定慧莫能论。"},{"title":"赠顔诩","dynasty":"宋","author":"孟宾于","tags":[],"content":"园林萧爽闻来久，欲访因循二十秋。\n此日开襟吟不尽，碧山重叠水长流。"},{"title":"献主司","dynasty":"宋","author":"孟宾于","tags":[],"content":"那堪雨后更闻蝉，溪隔重湖路七千。\n忆昔故园杨柳岸，全家送上渡头船。"},{"title":"磻溪怀古","dynasty":"宋","author":"孟宾于","tags":[],"content":"良哉吕尚父，深隠始归周。\n钓石千年在，春风一水流。\n松根盘藓石，花影卧沙鸥。\n谁更怀韬术，追思古渡头。"},{"title":"怀连上旧居","dynasty":"宋","author":"孟宾于","tags":[],"content":"閒思连上景难齐，树遶仙乡路遶溪。\n明月夜舟渔父唱，春风平野鹧鸪啼。\n城边寄信归云外，花下倾盃到日西。\n更忆海阳垂钓侣，昔年相遇草萋萋。"},{"title":"第四举","dynasty":"宋","author":"孟宾于","tags":[],"content":"失意从他桃李春，嵩阳经过歇行尘。\n云僧不见城中事，问是今年第几人。"},{"title":"题梅仙馆","dynasty":"宋","author":"孟宾于","tags":[],"content":"仙界路遥云缥缈，古坛风冷叶萧骚。\n后来岂合言淹滞，一尉昇腾道最高。"},{"title":"公子行","dynasty":"宋","author":"孟宾于","tags":[],"content":"锦衣红夺彩霞明，侵晓春游向野庭。\n不识农夫辛苦力，骄骢踏烂麦青青。"},{"title":"晚眺","dynasty":"宋","author":"孟宾于","tags":[],"content":"倚杖残秋里，吟中四顾频。\n西风天际雁，落日渡头人。\n草色衰平野，山阴歛暮尘。\n却寻苔径去，明月照村邻。"},{"title":"湘江亭","dynasty":"宋","author":"孟宾于","tags":[],"content":"独宿大中年里寺，樊笼得出事无心。\n寒山梦觉一声磬，霜叶满林秋正深。"},{"title":"耒阳杜工部祠堂","dynasty":"宋","author":"孟宾于","tags":[],"content":"南游何感思，更甚叶缤纷。\n一夜耒江雨，百年工部文。\n青山当日见，白酒至今闻。\n惟有为诗者，经过时弔君。"},{"title":"寄赠宣义大师","dynasty":"宋","author":"贾玭","tags":[],"content":"篆写千文迈古今，感陶承旨撰碑阴。\n两朝雨露书中得，满箧诗章物外寻。\n衡岳水云长挂梦，帝城烟月不关心。\n西游去后无消息，想共陈抟一处吟。"},{"title":"赠梦英大师","dynasty":"宋","author":"郭从义","tags":[],"content":"水僧来说我师，换鹅书札转高奇。\n挥毫传下千年字，贞石曾留几处碑。\n溷俗市廛人莫测，和光踪迹鹤应知。\n莲花结社须容我，不似陶潜爱湿巵。"},{"title":"戏周默","dynasty":"宋","author":"宋温故","tags":[],"content":"骄阳为戾已成灾，頼有开筵周秀才。\n莫道上天无感应，故教风雨一齐来。"},{"title":"送孟宾于","dynasty":"宋","author":"马致恭","tags":[],"content":"曾闻洛下缀神仙，火树南栖几十年。\n白首自忻丹桂在，诗名已得四方传。\n行随秋渚将归雁，吟傍梅花欲雪天。\n今日还家莫惆怅，不同初上渡头船。"},{"title":"塞上  其一","dynasty":"宋","author":"谭用之","tags":[],"content":"秋风汉北雁飞天，单骑那堪遶贺兰。\n碛暗更无岩树影，地平时有野烧瘢。\n貂披寒色和衣冷，剑佩胡霜隔匣寒。\n早晚横戈似飞尉，拥旄深入异田单。"},{"title":"塞上  其二","dynasty":"宋","author":"谭用之","tags":[],"content":"鉢略城边日欲西，游人却忆旧山归。\n牛羊集水烟黏步，鵰鹗盘空雪满围。\n猎骑静逢边气薄，戍楼寒对暮烟微。\n横行总是男儿事，早晚重来似汉飞。"},{"title":"赠索处士","dynasty":"宋","author":"谭用之","tags":[],"content":"不将桂子种诸天，长得寻君水石边。\n玄豹夜寒和雾隠，骊龙春暖抱珠眠。\n山中宰相陶弘景，洞里真人葛稚川。\n一度相思一惆怅，水寒烟澹落花前。"},{"title":"别雒下一二知己","dynasty":"宋","author":"谭用之","tags":[],"content":"金鼎光辉照雪袍，雒阳春梦忆波涛。\n尘埃满眼人情异，风雨前程马足劳。\n接塞峨眉通蜀险，过山仙掌倚秦高。\n别来无限幽求子，应笑区区味六韬。"},{"title":"约张处士游梁","dynasty":"宋","author":"谭用之","tags":[],"content":"莫学区区老一经，夷门关吏旧书生。\n晋朝灭后无中散，韩国亡来绝上卿。\n龙变洞中千谷冷，剑横天外八风清。\n好携长策干时去，免逐渔樵度太平。"},{"title":"送友人归青社","dynasty":"宋","author":"谭用之","tags":[],"content":"鵰鹗途程在碧天，綵衣东去复何言。\n二千宾客旧知己，十二山河新故园。\n吟看桂生溪月上，醉听鲲化海涛翻。\n好期圣代重相见，莫学袁生老竹轩。"},{"title":"送丁道士归南中","dynasty":"宋","author":"谭用之","tags":[],"content":"孤云无定鹤辞巢，自负焦桐不说劳。\n服药几年期碧落，验符何处呪丹毫。\n子陵山晓红云密，青草湖平雪浪高。\n从此人稀见踪迹，还应选地种仙桃。"},{"title":"月夜怀寄友人","dynasty":"宋","author":"谭用之","tags":[],"content":"剑气徒劳望斗牛，故人别后阻仙舟。\n残春谩道深倾酒，好月那堪独上楼。\n何处是非随马足，由来得丧白人头。\n清风未许重携手，几度高吟寄水流。"},{"title":"閒居寄陈山人","dynasty":"宋","author":"谭用之","tags":[],"content":"閒居何处得閒名，坐掩衡茅损性灵。\n破梦晓钟闻竹寺，沁心秋雨浸莎庭。\n瓮边难负千杯绿，海上终眠万仞青。\n珍重先生全太古，应看名利似浮云。"},{"title":"忆南中","dynasty":"宋","author":"谭用之","tags":[],"content":"碧江头与白云门，别后秋霜点鬓根。\n长记学禅青石寺，最思共醉落花村。\n林间竹有湘妃泪，窗外禽多杜宇魂。\n未棹扁舟重回首，采薇收橘不堪论。"},{"title":"寄友人","dynasty":"宋","author":"谭用之","tags":[],"content":"病多慵引架书看，官职无才思已阑。\n穴凤瑞时来却易，人龙别后见何难。\n琴樽风月閒生计，金玉松筠旧岁寒。\n早晚烟村碧江畔，挂罾重对蓼花滩。"},{"title":"别江上一二友生","dynasty":"宋","author":"谭用之","tags":[],"content":"国风千载务重华，须逐浮云背若耶。\n无地可归堪种玉，有天教上且乘槎。\n白纶巾卸苏门月，红锦衣裁御苑花。\n他日成都却回首，东山看取谢鲲家。"},{"title":"寄岐山林逢吉明府","dynasty":"宋","author":"谭用之","tags":[],"content":"岐山高与陇山连，製锦无私服晏眠。\n鹦鹉语中分百里，凤凰声里过三年。\n秦无旧俗云烟媚，周有遗风父老贤。\n莫役生灵种杨柳，一枝枝折灞桥边。"},{"title":"感怀呈所知","dynasty":"宋","author":"谭用之","tags":[],"content":"十年流落赋归鸿，谁傍昏衢驾烛龙。\n竹屋乱烟思梓泽，酒家疏雨梦临邛。\n千年别恨调琴懒，一片年光览镜慵。\n早晚休歌白石烂，放教归去卧羣峰。"},{"title":"江上闻笛","dynasty":"宋","author":"谭用之","tags":[],"content":"谁为梅花怨未平，一声高唤百龙惊。\n风当阊阖庭初静，月在姑苏秋正明。\n曲尽绿杨涵野渡，管吹青玉动江城。\n临流不欲殷勤听，芳草王孙旧有情。"},{"title":"寄孟进士","dynasty":"宋","author":"谭用之","tags":[],"content":"依旧池边草色芳，故人何处忆山阳。\n书回科斗江帆暮，曲罢驺虞海树苍。\n吟望晓烟思桂渚，醉衣残月梦馀杭。\n别来南国知谁在，空对襜褕一断肠。"},{"title":"寄阎记室","dynasty":"宋","author":"谭用之","tags":[],"content":"织锦歌成下翠微，岂劳西去问搘机。\n未开水府珠先见，不掘丰城剑自辉。\n鼇逐玉蟾攀桂上，马随青帝踏花归。\n相逢半是云霄客，应笑歌牛一布衣。"},{"title":"幽居寄李秘书","dynasty":"宋","author":"谭用之","tags":[],"content":"几年帝里阻烟波，敢向明时叩角歌。\n看尽好花春卧稳，醉残红日夜吟多。\n印开夕照垂杨柳，画破寒潭老芰荷。\n昨夜前溪有龙鬭，石桥风雨少人过。"},{"title":"贻钓鱼李处士","dynasty":"宋","author":"谭用之","tags":[],"content":"罢吟鹦鹉草芊芊，又泛鸳鸯水上天。\n一棹冷涵杨柳雨，片帆香挂芰荷烟。\n绿摇江澹萍离岸，红点云疏橘满川。\n何处邈将归画府，数茎红蓼一渔船。"},{"title":"河桥楼赋得群公夜讌","dynasty":"宋","author":"谭用之","tags":[],"content":"芙蓉帘幕扇秋红，蛮府新郎夜讌同。\n满座马融吹笛月，一楼张翰过江风。\n杯黏紫酒金螺重，谈转琱璫玉麈空。\n深荷良宵慰顦顇，德星池馆在江东。"},{"title":"寄左先辈","dynasty":"宋","author":"谭用之","tags":[],"content":"狂歌白鹿上青天，可似兰塘钓紫烟。\n万卷祖龙坑外物，一泓孙楚耳中泉。\n翩翾蛮榼薰晴浦，毂辘鱼车响夜船。\n学取青莲李居士，一生杯酒在神仙。"},{"title":"贻费道人","dynasty":"宋","author":"谭用之","tags":[],"content":"谁如南浦傲烟霞，白葛衣轻称帽纱。\n碧玉蜉蝣迎客酒，黄金毂辘钓鱼车。\n吟歌云鸟归樵谷，卧爱神仙入画家。\n他日凤书何处觅，武陵烟树半桃花。"},{"title":"寄许下前管记王侍御","dynasty":"宋","author":"谭用之","tags":[],"content":"昔年南去得娱宾，顿逊杯前共好春。\n蚁泛羽觞蛮酒腻，凤衔瑶句蜀牋新。\n花怜游骑红随辔，草恋征车碧遶轮。\n别后青青郑南陌，不知风月属何人。"},{"title":"秋日圃田送人随计","dynasty":"宋","author":"谭用之","tags":[],"content":"僕射陂前是传邮，去程鵰鹗弄高秋。\n吟抛芍药裁诗圃，醉下茱萸饮酒楼。\n向日迥飞驹皎皎，临风谁和鹿呦呦。\n明年二月仙山下，莫遣桃花逐水流。"},{"title":"途次宿友人别墅","dynasty":"宋","author":"谭用之","tags":[],"content":"千里崤函一梦劳，岂知云馆共萧骚。\n半帘绿透偎寒竹，一榻红侵坠晚桃。\n蛮酒客稀知味长，蜀琴风定觉弦高。\n感君岩下閒招隠，细缕金盘鱠错刀。"},{"title":"春日期巢湖旧事","dynasty":"宋","author":"谭用之","tags":[],"content":"暖掠红香燕燕飞，五云仙珮晓相携。\n花开鹦鹉韦郎曲，竹亚虯龙白帝溪。\n富贵万场归紫酒，是非千载逐芳泥。\n不知多少开元事，露泣春丛向日低。"},{"title":"再游韦曲山寺","dynasty":"宋","author":"谭用之","tags":[],"content":"鹊岩烟断玉巢敧，罨画春塘太白低。\n马踏翠开垂柳寺，人耕红破落花蹊。\n千年胜概咸原上，几代荒凉绣岭西。\n碧吐红芳旧行处，岂堪回首草萋萋。"},{"title":"寄徐拾遗","dynasty":"宋","author":"谭用之","tags":[],"content":"长竿一繫白龙吟，谁和驺虞发素琴。\n野客碧云魂易断，故人芳草梦难寻。\n天从补后星辰稳，海自潮来岛屿深。\n好向明庭拾遗事，莫教玄豹老泉林。"},{"title":"秋宿湘江遇雨","dynasty":"宋","author":"谭用之","tags":["写雨","秋天","雨","怀才不遇"],"content":"江上阴云锁梦魂，江边深夜舞刘琨。\n秋风万里芙蓉国，暮雨千家薜荔村。\n乡思不堪悲橘柚，旅游谁肯重王孙。\n渔人相见不相问，长笛一声归岛门。"},{"title":"贻南康陈处士陶","dynasty":"宋","author":"谭用之","tags":[],"content":"白玉堆边蒋迳横，空涵二十四滩声。\n老无征战轩辕国，贫有茅茨帝舜城。\n丹凤昼飞羣木冷，一龙秋卧九江清。\n时人莫笑非经济，还待中原致太平。"},{"title":"渭城春晚","dynasty":"宋","author":"谭用之","tags":[],"content":"秦树朦胧春色微，香风烟煖树依依。\n边城夜静月初上，芳草路长人未归。\n折柳且堪吟晚槛，弄花何处醉残晖。\n钓乡千里断消息，满目碧云空自飞。"},{"title":"山中春晚寄贾员外","dynasty":"宋","author":"谭用之","tags":[],"content":"不随黄鹤起烟波，应笑无成返薜萝。\n看尽好花春卧稳，醉残红日夜吟多。\n高添雅兴松千尺，暗养清音竹数科。\n珍重仙曹旧知己，往来星骑一相过。"},{"title":"贻浄居寺新及第","dynasty":"宋","author":"谭用之","tags":[],"content":"秋池云下白莲香，池上吟仙寄竹房。\n閒颂国风文字古，静消心火梦魂凉。\n三春蓬岛花无限，八月银河路更长。\n此境空门不曾有，从头好语与医王。"},{"title":"江边秋夕","dynasty":"宋","author":"谭用之","tags":[],"content":"千锺紫酒荐菖蒲，松岛兰舟潋滟居。\n曲内橘香江客笛，字中岚气岳僧书。\n吟期汗漫驱金虎，坐约丹青跨玉鱼。\n七色花虯一声鹤，几时乘兴上清虚。"},{"title":"送僧中孚南归","dynasty":"宋","author":"谭用之","tags":[],"content":"琵琶峡口月溪边，玉乳头佗忆旧川。\n一锡冷涵兰径路，片帆香挂橘洲烟。\n苔封石锦栖霞室，水迸衣珠喷玉蝉。\n莫道翩翩去如梦，本来吟鸟在林泉。"},{"title":"江馆秋夕","dynasty":"宋","author":"谭用之","tags":[],"content":"耿耿银河雁半横，梦敧金碧辘轳轻。\n满窗谢练江风白，一枕齐纨海月明。\n杨柳败梢飞叶响，芰荷香柄折秋鸣。\n谁人更唱阳关曲，牢落烟霞梦不成。"},{"title":"秋夜同友人话旧","dynasty":"宋","author":"谭用之","tags":[],"content":"露下银河雁度频，囊中垆火几时真。\n数茎白髮生浮世，一盏寒灯共故人。\n云外簟凉吟峤月，岛边花暖钓江春。\n何当归去重携手，依旧红霞作近邻。"},{"title":"古剑","dynasty":"宋","author":"谭用之","tags":[],"content":"铸时天匠待英豪，紫焰寒星匣倍牢。\n三尺何年拂尘土，四溟今日绝波涛。\n雄应垓下收蛇阵，滞想溪头伴豹韬。\n惜是真龙懒抛掷，夜来冲斗气何高。"},{"title":"寄王侍御","dynasty":"宋","author":"谭用之","tags":[],"content":"鸟尽弓藏良可哀，谁知归钓子陵台。\n鍊多不信黄金耗，吟苦须惊白髮催。\n喘月吴牛知夜至，嘶风胡马识秋来。\n燕歌别后休惆怅，黍已成畦菊已开。"},{"title":"别何处士陵俊老","dynasty":"宋","author":"谭用之","tags":[],"content":"三皇上人春梦醒，东侯老大麒麟生。\n洞连龙穴全山冷，窗透鼇波尽室清。\n计拙耻居岩麓老，气狂惭与斗牛平。\n谁人为向青编上，直傍巢由写一名。"},{"title":"歌","dynasty":"宋","author":"南昌老翁媪","tags":[],"content":"蓝采禾，蓝采禾，尘世纷纷事更多。\n争如卖药沽酒饮，归去深崖拍手歌。"},{"title":"偈","dynasty":"宋","author":"释玄应","tags":[],"content":"今年六十六，世寿有延促。\n无生火炽然，有为薪不续。\n出谷与归源，一时俱备足。"},{"title":"宿冲虚观","dynasty":"宋","author":"胡衍","tags":[],"content":"钟静日已夕，尘缘谢驱役。\n琪树鹤争定，山空万籁寂。\n明月散庭除，寒光照床席。\n花鸟魂梦间，相见曾相识。\n五更仙鹿鸣，声近在篱隙。\n晓来问童子，石径无行迹。"},{"title":"朝斗坛","dynasty":"宋","author":"胡衍","tags":[],"content":"不见铜龙何处飞，空馀芳草旧台基。\n月明风冷禽声碎，疑是仙人佩玉归。"},{"title":"诫儿姪八百字","dynasty":"宋","author":"范质","tags":[],"content":"去年初释褐，一命列蓬丘。\n青袍春草色，白紵弃如仇。\n适会龙飞庆，王泽天下流。\n尔得六品阶，无乃太为优。\n凡登进士第，四选昇校雠。\n历官十五考，叙阶与尔俦。\n如何志未满，意欲凌云游。\n若言品位卑，寄书来我求。\n省之再三歎，不觉泪盈眸。\n吾家本寒素，门地寡公侯。\n先子有令德，乐道尚优游。\n生逢世多僻，委顺信沉浮。\n仕宦不喜达，吏隠同庄周。\n积善有馀庆，清白为贻谋。\n伊余奉家训，孜孜务进修。\n夙夜事勤肃，言行思悔尤。\n出门择交友，防慎畏薰莸。\n省躬常惧玷，恐掇庭闱羞。\n童年志于学，不惰为箕裘。\n二十中甲科，赬尾化为虬。\n三十入翰苑，步武向瀛洲。\n四十登宰辅，貂冠侍冕旒。\n备位行一纪，将何助帝猷。\n即非救旱雨，岂是济川舟。\n天子未遐弃，日益素餐忧。\n黄河润千里，草木皆浸渍。\n吾宗凡九人，继踵昇官次。\n门内无白丁，森森朱绿紫。\n鵷行洎内职，亚尹州从事。\n府掾监省官，高低皆清美。\n悉由侥倖昇，不因资考至。\n朝廷悬爵秩，命之曰公器。\n才者禄及身，功者赏于世。\n非才及非功，安得专厚利。\n寒衣内府帛，饥食太仓米。\n不蚕复不穑，未尝勤四体。\n虽然一家荣，岂塞衆人议。\n顒顒十目窥，龊龊千人指。\n借问尔与吾，如何不自媿。\n戒尔学立身，莫若先孝弟。\n怡怡奉亲长，不敢生骄易。\n战战复兢兢，造次必于是。\n戒尔学干禄，莫若勤道艺。\n尝闻诸格言，学而优则仕。\n不患人不知，惟患学不至。\n戒尔远耻辱，恭则近乎礼。\n自卑而尊人，先彼而后己。\n相鼠与茅鸱，宜鉴诗人刺。\n戒尔勿旷放，旷放非端士。\n周孔垂名教，齐梁尚清议。\n南朝称八达，千载秽青史。\n戒尔勿嗜酒，狂药非佳味。\n能移谨厚性，化为凶险类。\n古今倾败者，历历皆可记。\n戒尔勿多言，多言者衆忌。\n苟不慎枢机，灾危从此始。\n是非毁誉间，适足为身累。\n举世重交游，拟结金兰契。\n忿怨容易生，风波当时起。\n所以君子心，汪汪澹如水。\n举世好承奉，昂昂增意气。\n不知承奉者，以尔为玩戏。\n所以古人疾，蘧蒢与戚施。\n举世重任侠，俗呼为气义。\n为人赴急难，往往陷刑死。\n所以马援书，殷勤戒诸子。\n举世贱清素，奉身好华侈。\n肥马衣轻裘，扬扬过闾里。\n虽得市童怜，还为识者鄙。\n我本羁旅臣，遭逢尧舜理。\n位重才不充，戚戚怀忧畏。\n深渊与薄冰，蹈之唯恐坠。\n尔曹当悯我，勿使增罪戾。\n闭门敛踪迹，缩首避名势。\n名势不久居，毕竟何足恃。\n物盛必有衰，有隆还有替。\n速成不坚牢，亟走多颠踬。\n灼灼园中花，早发还先萎。\n迟迟涧畔松，鬰鬰含晚翠。\n赋命有疾徐，青云难力致。\n寄语谢诸郎，躁进徒为耳。"},{"title":"贺李昉","dynasty":"宋","author":"范质","tags":[],"content":"翰苑重求李谪仙，词锋颖利胜龙泉。\n朝趋建礼霞烘日，夜直承明月印天。\n圣主重知缘国士，相公多喜为同年。\n青春才子金门贵，蜀锦袍新夺日鲜。"},{"title":"答使者","dynasty":"宋","author":"释定御","tags":[],"content":"三年过了又三年，阅遍华岩满五千。\n功德完满珍重去，何劳使者上高田。"},{"title":"杨柳枝词四首  其一","dynasty":"宋","author":"孙光宪","tags":[],"content":"阊门风暖落花乾，飞遍江城雪不寒。\n独有晚来临水驿，閒人多凭赤栏干。"},{"title":"杨柳枝词四首  其二","dynasty":"宋","author":"孙光宪","tags":[],"content":"有池有榭即濛濛，浸润翻成长养功。\n恰似有人长点检，着行排立向春风。"},{"title":"杨柳枝词四首  其三","dynasty":"宋","author":"孙光宪","tags":[],"content":"根柢虽然傍浊河，无妨终日近笙歌。\n毵毵金带谁堪比，还共黄鶑不较多。"},{"title":"杨柳枝词四首  其四","dynasty":"宋","author":"孙光宪","tags":[],"content":"万株枯藁怨亡隋，似弔吴台各自垂。\n好是淮阴明月里，酒楼横笛不胜吹。"},{"title":"採莲","dynasty":"宋","author":"孙光宪","tags":["宋词三百首","女子","卷一·唐五代词"],"content":"菡萏香连十顷陂，小姑贪戏採莲迟。\n晚来弄水船头溼，更脱红裙裹鸭儿。"},{"title":"八拍蛮","dynasty":"宋","author":"孙光宪","tags":[],"content":"孔雀尾拖金线长，怕人飞起入丁香。\n越女沙头争拾翠，相呼归去背斜阳。"},{"title":"竹枝词二首  其一","dynasty":"宋","author":"孙光宪","tags":[],"content":"门前春水白苹花，岸上无人小艇斜。\n商女经过江欲暮，散抛残食饲神鸦。"},{"title":"竹枝词二首  其二","dynasty":"宋","author":"孙光宪","tags":[],"content":"乱绳千结绊人深，越萝万丈表长寻。\n杨柳在身垂意绪，藕花落尽见莲心。"},{"title":"荆台","dynasty":"宋","author":"孙光宪","tags":[],"content":"百尺荆台草径荒，如何前日谓云阳。\n古今不尽迁移恨，依旧台边水淼茫。"},{"title":"答僧","dynasty":"宋","author":"释永安","tags":[],"content":"汝问西来意，且过这边立。\n昨夜三更时，雨打虚空湿。\n电影忽然明，不似蚰蜒急。"},{"title":"石城怀古","dynasty":"宋","author":"刘洞","tags":[],"content":"石城古岸头，一望思悠悠。\n几许六朝事，不禁江水流。"},{"title":"保安寺","dynasty":"宋","author":"江景房","tags":[],"content":"扰扰尘埃白日忙，偶然来谒赞公房。\n行登峻岭跻攀倦，坐俯清泉笑傲凉。\n林静鸟声酬客语，风来花气逐人香。\n此时已觉凡尘断，分得高僧兴味长。"},{"title":"依韵攀和通判员外题金泉观之作","dynasty":"宋","author":"杨克让","tags":[],"content":"冲虚脱屣世绵绵，胜地人来尚凛然。\n不见綵云迎皓鹤，空留怪石漱清泉。\n侵阶蔓草迷香迳，偃盖寒松杂暮烟。\n静化信从无妄得，堪思汉武亦神僊。"},{"title":"贺李昉","dynasty":"宋","author":"窦仪","tags":[],"content":"厩马牵来哕哕嘶，马蹄随步蹑云梯。\n新街锦帐达三字，旧制星垣放五题。\n视草健毫从席选，受降恩诏待公批。\n仙才已在神仙地，逢见刘晨为指迷。"},{"title":"过邠州留题","dynasty":"宋","author":"窦仪","tags":[],"content":"多少樊笼不敢开，强拘物性要相倍。\n何时得似邠州守，德政临民鹤自来。"},{"title":"寄乡人","dynasty":"宋","author":"赵文度","tags":[],"content":"圣主覃恩徧九垓，碧油红旆出关来。\n乡中父老如相问，十五年前赵秀才。"},{"title":"赠梦英大师","dynasty":"宋","author":"赵文度","tags":[],"content":"携筇何日别长沙，凤篆功夫世所嘉。\n秦岭夜吟残海月，章台春讲雨天花。\n净瓶远贮湘潭水，片衲晴披岳面霞。\n圣主有恩酬绝艺，帘前师号紫袈裟。"},{"title":"寄宣义英公","dynasty":"宋","author":"何承裕","tags":["洞庭湖"],"content":"书札精奇已换鹅，仍闻依旧卧烟萝。\n诗成万首犹嫌少，酒饮千锺不怕多。\n乡寺夜开云梦月，石房寒锁洞庭波。\n知师收拾南归去，为忆渔人唱楚歌。"},{"title":"桐庐员外出勳德之门以儒素为业泊来仪于京阙久飞誉于缙绅今则膺凤诏于朝端奏牛刀于江表会承旨尚书赋琼章于丹地饯兰櫂于清流愚虽不才敢继其作","dynasty":"宋","author":"扈蒙","tags":[],"content":"王谢高门江鲍才，东游何用更裴回。\n弦歌好就吴乡拜，簪组初从魏阙来。\n清酒一尊携潋滟，旧诗千首贮琼瑰。\n健颿轻櫂须行乐，莫效当时庾信哀。"},{"title":"偶因团聚思想仙岩诣就观瞻龛龛礼谒推砂扫窟之次忽睹南大像北边一所古窟摧残岁久毁坏年深去戊申岁末发其心愿至己酉岁中方乃修全以咨推砂扫窟崇饰功德所申意者先奉为龙天〔八〕部拥护河湟梵释四王安人静塞伏愿当今帝主永坐蓬莱十道争钦八方慕化次为我府主令公长隆宝位命寿延年为绝塞之人王作苍生之父母荣同舜日化布尧时继叶临人承桃秉世观音院主道真等十人悟四大而无实睹丘井以悬腾虑□地以火风恐强象而煎逼道真等唯见牛车火宅空然劝时侣发无上之善心誓坚修于胜果今因作罢略述数行拙解舖舒用留于壁余才亏翰墨学寡三坟不但荒芜辄成短句","dynasty":"宋","author":"释道真","tags":[],"content":"人生四大惣是空，何箇不觅出烦笼。\n造罪人多作福少，所以衆生长受穷。\n坚修苦行仍本分，禁戒奢华并不同。\n今生努力懃精练，冥路不溺苦海中。\n日逐持经强发愿，弘道迴去莫难逢。\n唯报往来游礼者，这迴巡谒一层层。"},{"title":"某又述","dynasty":"宋","author":"释道真","tags":[],"content":"白壁从来好丹青，无知箇箇乱题名。\n三涂地狱交谁忍，十八湔铜灌一瓶。\n鎸龛必定添福利，凿壁多层证无生。\n唯报往来游翫者，辄莫于此骋书题。"},{"title":"依韵","dynasty":"宋","author":"释道真","tags":[],"content":"白壁虽然好丹青，无简迷愚难悟醒。\n纵有百般僧氏巧，也有文徒书号名。\n空留佳妙不题宣，却入五趣陷尘境。\n唯报往来游观者，起听前词□□□。"},{"title":"某又述","dynasty":"宋","author":"释道真","tags":[],"content":"能持净意作□家，解驾牛羊白鹿车。\n嫌阑砌前栽树少，怕空不种后园花。\n菩提上□因修得，佛果无生证有涯。\n此处涅盘观境□，自然捷路到龙花。"},{"title":"偶因闲日家事无牵蒙王氏以呼招乃书题于窟记伏见僧俗等五人箇箇苦行不异檀特山边各各谈空有似释迦园内且曹都头门传阀阅帝子王孙衣上惹勳郁之香顔前棐桃花之色念让宝之存宝行越前贤思知足而常足来救善友听经不倦制意马以停𧬊恋寂有诚拨心灯而更耀既有斯愿必上羊车更多奇功兴誉不尽辄上诗一首","dynasty":"宋","author":"释道真","tags":[],"content":"谯国门传缙以绅，善男子即是帝王孙。\n文商碑背题八字，武盛弓弦重六钧。\n既出四门观生老，便知六贼不相亲。\n夜迶将心登峻岭，心定菩提转法轮。"},{"title":"□因从台驾随侍□□（政）□（道）□（舍）□道真等七人就三危圣王寺□安下霸道场记□（维）□（天）□（福）十五年五月八日游记之耳","dynasty":"宋","author":"释道真","tags":[],"content":"三危山内枲世□（贤），结此道场下停□（闲）。\n侍送门人往不绝，圣是山谷水未宽。\n一旬之间僧久住，感动山神赐霜树。\n□值牟尼□（威）力重，此山本□住□（僧）□（田）。"},{"title":"蒸豚","dynasty":"宋","author":"紫衣师","tags":[],"content":"嘴长毛短浅含臕，久向山中食药苗。\n蒸处已将蕉叶裹，熟时兼用杏浆浇。\n红鲜雅称金盘飣，熟软真堪玉箸挑。\n若把羶根来比并，羶根自合吃藤条。"},{"title":"赠英公上人","dynasty":"宋","author":"宋温舒","tags":[],"content":"粹锺衡岳诞吾师，十九彤廷赐紫衣。\n青简篆文穷妙绝，碧云诗句入玄微。\n降龙鉢里无尘染，迴雁峰前有梦归。\n他日好同莲社约，逸眠禅坐两忘机。"},{"title":"赠徐鼎臣常侍","dynasty":"宋","author":"释印粲","tags":[],"content":"不将才名暂时夸，人仰声名遍海涯。\n月满朝衣听禁漏，更阑分直扫宫花。\n谏书未上先焚稿，御笔曾传立草麻。\n见说下朝无一事，小池栽苇学僧家。"},{"title":"早春左省寓直","dynasty":"宋","author":"徐铉","tags":[],"content":"旭景鸾台上，微云象阙间。\n时清政事少，日永直官閒。\n远籁飞箫管，零冰响珮环。\n终军年二十，默坐叩玄关。"},{"title":"寒食宿陈公塘上","dynasty":"宋","author":"徐铉","tags":[],"content":"垂杨界官道，茅屋倚高坡。\n月下春塘水，风中牧竖歌。\n折花閒立久，对酒远情多。\n今夜孤亭梦，悠扬奈尔何。"},{"title":"将去广陵别史员外南斋","dynasty":"宋","author":"徐铉","tags":[],"content":"家声曾与金张辈，官署去居何宋间。\n起得高斋临静曲，种成奇树学他山。\n鸳鸾终日同醒醉，萝薜常时共往还。\n贱子今朝独南去，不堪回首望清閒。"},{"title":"将过江题白沙馆","dynasty":"宋","author":"徐铉","tags":[],"content":"少长在维扬，依然认故乡。\n金陵佳丽地，不道少风光。\n稍望吴台远，行登楚塞长。\n殷勤语江岭，归梦莫相妨。"},{"title":"登甘露寺北望","dynasty":"宋","author":"徐铉","tags":[],"content":"京口潮来曲岸平，海门风起浪花生。\n人行沙上见日影，舟过江中闻橹声。\n芳草远迷扬子渡，宿烟深映广陵城。\n游人乡思应如橘，相望须含两地情。"},{"title":"山路花","dynasty":"宋","author":"徐铉","tags":[],"content":"不共垂杨映绮寮，倚山临路自娇饶。\n游人过去知香远，谷鸟飞来见影摇。\n半隔烟岚遥隠隠，可堪风雨暮萧萧。\n城中春色还如此，几处笙歌桉舞腰。"},{"title":"京口江际弄水","dynasty":"宋","author":"徐铉","tags":[],"content":"退公求静独临川，扬子江南二月天。\n百尺翠屏甘露阁，数帆晴日海门船。\n波澄濑石寒如玉，草接汀苹绿似烟。\n安得乘槎更东去，十洲风外弄潺湲。"},{"title":"早春旬假独直寄江舍人","dynasty":"宋","author":"徐铉","tags":[],"content":"省署皆归沐，西垣公事稀。\n咏诗前砌立，听漏向申归。\n远思风醒酒，馀寒雨湿衣。\n春光已堪探，芝盖共谁飞。"},{"title":"从驾东幸呈诸公","dynasty":"宋","author":"徐铉","tags":[],"content":"吴公台下旧京城，曾掩衡门过十春。\n别后不知新景象，信来空问故交亲。\n宦游京口无高兴，习隠锺山限俗尘。\n今日喜为华表鹤，况陪鵷鹭免迷津。"},{"title":"重游木兰亭","dynasty":"宋","author":"徐铉","tags":[],"content":"缭绕长隄带碧浔，昔年游此尚青衿。\n兰桡破浪城阴直，玉勒穿花苑树深。\n宦路尘埃成久别，仙家风景有谁寻。\n那知年长多情后，重凭栏干一独吟。"},{"title":"赋得綵燕","dynasty":"宋","author":"徐铉","tags":[],"content":"缕綵成飞燕，迎和启蛰时。\n翠翘生玉指，绣羽拂文楣。\n讵费衔泥力，无劳剪爪期。\n化工今在此，翻怪社来迟。"},{"title":"送魏舍人仲甫为蕲州判官","dynasty":"宋","author":"徐铉","tags":[],"content":"从事蕲春兴自长，蕲人应识紫微郎。\n山资足后抛名路，莼菜秋来忆故乡。\n以道卷舒犹自适，临戈谈笑固无妨。\n如闻郡阁吹横笛，时望青谿忆野王。"},{"title":"题殷舍人宅木芙蓉","dynasty":"宋","author":"徐铉","tags":[],"content":"怜君庭下木芙蓉，嫋嫋纤枝澹澹红。\n晓吐芳心零宿露，晚摇娇影媚清风。\n似含情态愁秋雨，暗减馨香借菊丛。\n默饮数杯应未称，不知歌管与谁同。"},{"title":"送史馆高员外使岭南","dynasty":"宋","author":"徐铉","tags":[],"content":"东观时閒暇，还修喻蜀书。\n双旌驰县道，百越从轺车。\n桂蠹晨餐罢，贪泉访古初。\n春江多好景，莫使醉吟疏。"},{"title":"春日紫岩山期客不至","dynasty":"宋","author":"徐铉","tags":[],"content":"郊外春华好，人家带碧溪。\n浅莎藏鸭戏，轻霭隔鸡啼。\n掩映红桃谷，夤缘翠柳堤。\n王孙竟不至，芳草自萋萋。"},{"title":"宿蒋帝庙明日游山南诸寺","dynasty":"宋","author":"徐铉","tags":[],"content":"便返城闉尚未甘，更从山北到山南。\n花枝似雪春虽半，桂魄如眉日始三。\n松盖遮门寒黯黯，柳丝妨路翠毵毵。\n登临莫怪偏留恋，游宦多年事事谙。"},{"title":"赋得有所思","dynasty":"宋","author":"徐铉","tags":[],"content":"所思何在杳难寻，路远山长水复深。\n衰草满庭空伫立，清风吹袂更长吟。\n忘情好醉青田酒，寄恨宜调绿绮琴。\n落日鲜云偏聚散，可能知我独伤心。"},{"title":"赠王贞素先生","dynasty":"宋","author":"徐铉","tags":[],"content":"先生尝已佩真形，绀髮朱顔骨气清。\n道秘未传鸿宝术，院深时听步虚声。\n辽东几度悲城郭，吴市终应变姓名。\n三十六天皆有籍，他年何处问归程。"},{"title":"春夜月","dynasty":"宋","author":"徐铉","tags":[],"content":"幽人春望本多情，况是花繁月正明。\n竟夕无言亦无寐，绕阶芳草影随行。"},{"title":"爱敬寺有老僧尝游长安言秦雍间事历历可听因赠此诗兼示同行客","dynasty":"宋","author":"徐铉","tags":[],"content":"白首栖禅者，尝谈灞滻游。\n能令过江客，偏起失乡愁。\n室倚桃花崦，门临杜若洲。\n城中无此景，将子剩淹留。"},{"title":"游蒋山题辛夷花寄陈奉礼本约陈同游不至","dynasty":"宋","author":"徐铉","tags":[],"content":"今岁游山已恨迟，山中仍喜见辛夷。\n簪缨且免全为累，桃李犹堪别作期。\n晴后日高偏照灼，晚来风急渐离披。\n山郎不作同行伴，折是何由寄所思。"},{"title":"和殷舍人萧员外春雪","dynasty":"宋","author":"徐铉","tags":[],"content":"万里春阴乍履端，广庭风起玉尘乾。\n梅花岭上连天白，蕙草阶前特地寒。\n晴去便为经岁别，兴来何惜彻宵看。\n此时鸳侣皆閒暇，赠答诗成禁漏残。"},{"title":"寄蕲州高郎中","dynasty":"宋","author":"徐铉","tags":[],"content":"贾傅栖迟楚泽东，兰皋三度换秋风。\n纷纷世事来无尽，黯黯离魂去不通。\n直道未能胜社鼠，孤飞徒自叹冥鸿。\n知君多少思乡恨，闇在山城一笛中。"},{"title":"寄和州韩舍人","dynasty":"宋","author":"徐铉","tags":[],"content":"急景駸駸度，遥怀处处生。\n风头乍寒暖，天色半阴晴。\n久别魂空断，终年道不行。\n殷勤云上雁，为过历阳城。"},{"title":"从兄龙武将军没于边戍过旧营宅作","dynasty":"宋","author":"徐铉","tags":[],"content":"前年都尉没边城，帐下何人领旧兵。\n徼外瘴烟沉鼓角，山前秋日照铭旌。\n笙歌却返乌衣巷，部曲皆还细柳营。\n今日园林过寒食，马蹄犹拟入门行。"},{"title":"景阳台怀古","dynasty":"宋","author":"徐铉","tags":[],"content":"后主亡家不悔，江南异代长春。\n今日景阳台上，閒人何用伤神。"},{"title":"春分日","dynasty":"宋","author":"徐铉","tags":[],"content":"仲春初四日，春色正中分。\n绿野裴回月，晴天断续云。\n燕飞犹箇箇，花落已纷纷。\n思妇高楼晚，歌声不可闻。"},{"title":"寄驾部郎中","dynasty":"宋","author":"徐铉","tags":[],"content":"贱子乖慵性，频为省直牵。\n交情每相见，多在相门前。\n君独疏名路，为郎过十年。\n炎风久成别，南望思悠然。"},{"title":"和王庶子寄题兄长建州廉使新亭","dynasty":"宋","author":"徐铉","tags":[],"content":"谢守高斋结构新，一方风景万家情。\n羣贤讵减山阴会，远俗初闻正始声。\n水槛片云长不去，讼庭纤草转应生。\n阿连诗句偏多思，遥想池塘昼梦成。"},{"title":"谢文静墓下作","dynasty":"宋","author":"徐铉","tags":[],"content":"越徼稽天讨，周京乱虏尘。\n苍生何可奈，江表更无人。\n岂惮寻荒垄，犹思认后身。\n春风白杨里，独步泪霑巾。"},{"title":"观人读春秋","dynasty":"宋","author":"徐铉","tags":[],"content":"日觉儒风薄，谁将霸道羞。\n乱臣无所戄，何用读春秋。"},{"title":"秋日雨中与萧赞善访殷舍人于翰林座中作","dynasty":"宋","author":"徐铉","tags":[],"content":"野出西垣步步迟，秋光如水雨如丝。\n铜龙楼下逢閒客，红药阶前访旧知。\n乱点乍滋承露处，碎声因想滴蓬时。\n银台钥入须归去，不惜馀欢尽酒巵。"},{"title":"送和州张员外为江都令","dynasty":"宋","author":"徐铉","tags":[],"content":"经年相望隔重湖，一旦相逢在上都。\n塞诏官班聊慰否，埋轮意气尚存无。\n由来圣代怜才子，始觉清风激懦夫。\n若向西冈寻胜赏，旧题名处为踌蹰。"},{"title":"和明道人宿山寺","dynasty":"宋","author":"徐铉","tags":[],"content":"闻道经行处，山前与水阳。\n磬声深小院，灯影迥高房。\n落宿依楼角，归云拥殿廊。\n羡师閒未得，早起逐班行。"},{"title":"晚归","dynasty":"宋","author":"徐铉","tags":[],"content":"暑服道情出，烟街薄暮还。\n风清飘短袂，马健弄连环。\n水静闻归橹，霞明见远山。\n过从本无事，从此涉旬閒。"},{"title":"月真歌月真，广陵妓人，翰林殷舍人所录，携之垂访，筵上赠此","dynasty":"宋","author":"徐铉","tags":[],"content":"扬州胜地多丽人，其间丽者名月真。\n月真初年十四五，能弹琵琶善歌舞。\n风前弱柳一枝春，花里娇鶑百般语。\n扬州帝京多名贤，其间贤者殷德川。\n德川初秉纶闱笔，职近名高常罕出。\n花前月下或游从，一见月真如旧识。\n闱庭深院资贤宅，宅门严峻无凡客。\n垂帘偶坐唯月真，调弄琵琶郎为拍。\n殷郎一旦过江去，镜中懒作孤鸾舞。\n朝云暮雨镇相随，石头城下还相遇。\n二月三月江南春，满城濛濛起香尘。\n隔牆试听歌一曲，乃是资贤宅里人。\n绿窗绣幌天将晓，残烛依依香褭褭。\n离肠却恨苦多情，软障熏笼空悄悄。\n殷郎去冬入翰林，九霄官署转深沉。\n人间想望不可见，唯向月真存旧心。\n我惭闒茸何为者，长感馀光每相假。\n陋巷萧条正掩扉，相携访我衡茅下。\n我本山人愚且贞，歌筵饮席常无情。\n自从一见月真后，至今赢得颠狂名。\n殷郎月真听我语，少壮光阴能几许。\n良辰美景数追随，莫教长说相思苦。"},{"title":"走笔送义兴令赵宣辅","dynasty":"宋","author":"徐铉","tags":[],"content":"闻君孤棹汎荆谿，陇首云随别恨飞。\n杜牧旧居凭买取，他年藜杖愿同归。"},{"title":"天阙山绝句","dynasty":"宋","author":"徐铉","tags":[],"content":"散诞爱山客，凄凉怀古心。\n寒风天阙晚，尽日倚轩吟。"},{"title":"除夜","dynasty":"宋","author":"徐铉","tags":[],"content":"寒灯耿耿漏迟迟，送故迎新了不欺。\n往事併随残曆日，春风宁识旧容仪。\n预惭岁酒难先饮，更对乡傩羡小儿。\n吟罢明朝赠知己，便须题作去年诗。"},{"title":"寄锺谟","dynasty":"宋","author":"徐铉","tags":[],"content":"看看潘鬓二毛生，昨日林梢又转鶑。\n欲对春风忘世虑，敢言罇酒召时英。\n假中西阁应无事，筵上南威幸有情。\n不得车公终不乐，已教红袖出门迎。"},{"title":"正初答锺郎中见招","dynasty":"宋","author":"徐铉","tags":[],"content":"高斋迟景雪初晴，风拂乔枝待早鶑。\n南省郎官名籍籍，东邻妓女字英英。\n流年倏忽成陈事，春物依稀有旧情。\n新岁相思自过访，不须虚左远相迎。"},{"title":"闻雁寄故人","dynasty":"宋","author":"徐铉","tags":[],"content":"久作他乡客，深惭薄宦非。\n不知云上雁，何得每年归。\n夜静声弥怨，天空影更微。\n往年离别泪，今夕重霑衣。"},{"title":"江舍人宅筵上有妓唱和州韩舍人歌辞因以寄","dynasty":"宋","author":"徐铉","tags":[],"content":"良宵丝竹偶成欢，中有佳人俯翠鬟。\n白雪飘颻传乐府，阮郎憔悴在人间。\n清风朗月长相忆，佩蕙纫兰早晚还。\n深夜酒空筵欲散，向隅惆怅鬓堪斑。"},{"title":"寒食日作","dynasty":"宋","author":"徐铉","tags":[],"content":"厨冷烟初禁，门闲日更斜。\n东风不好事，吹落满庭花。\n过社纷纷燕，新晴澹澹霞。\n京都盛游观，谁访子云家。"},{"title":"贺殷游二舍人入翰林江给事拜中丞","dynasty":"宋","author":"徐铉","tags":[],"content":"清晨待漏独徘徊，霄汉悬心不易裁。\n阁老深严归翰苑，夕郎威望拜霜台。\n青绫对覆蓬壶晚，赤棒前驱道路开。\n犹有西垣厅记在，莫忘同草紫泥来。"},{"title":"欧阳大监雨中视决隄因堕水明日见于省中因戏之","dynasty":"宋","author":"徐铉","tags":[],"content":"闻道张晨盖，徘徊石首东。\n濬川非伯禹，落水异三公。\n衣湿仍愁雨，冠剞更怯风。\n今朝复相见，疑是葛仙翁。"},{"title":"送吴郎中为宣州推官知泾县","dynasty":"宋","author":"徐铉","tags":[],"content":"征虏亭边月，鸡鸣伴客行。\n可怜何水部，今事谢宣城。\n风物聊供赏，班资莫繫情。\n同心不同载，留滞为浮名。"},{"title":"寄舒州杜员外","dynasty":"宋","author":"徐铉","tags":[],"content":"信到得君书，知君已下车。\n粉闱情在否，莲幕兴何如。\n人望徵贤入，余思从子居。\n灊山真隠地，凭为卜茅庐。"},{"title":"九月十一日寄陈郎中","dynasty":"宋","author":"徐铉","tags":[],"content":"我多吏事君多病，寂绝过从又几旬。\n前日龙山烟景好，风前落帽是何人。"},{"title":"和司门郎中陈彦","dynasty":"宋","author":"徐铉","tags":[],"content":"衡门寂寂逢迎少，不见仙郎向五旬。\n莫问龙山前日事，菊花开却为閒人。"},{"title":"赋得擣衣","dynasty":"宋","author":"徐铉","tags":[],"content":"江上多离别，居人夜擣衣。\n拂砧知露滴，促杵恐霜飞。\n漏转声频断，愁多力自微。\n裁缝依梦见，腰带定应非。"},{"title":"九月三十夜雨寄故人","dynasty":"宋","author":"徐铉","tags":[],"content":"听空阶雨，方知秋事悲。\n寂寥旬假日，萧飒夜长时。\n别念纷纷起，寒更故故迟。\n情人如不醉，定是两相思。"},{"title":"寄抚州锺郎中","dynasty":"宋","author":"徐铉","tags":[],"content":"去载分襟后，寻闻在建安。\n封疆正多事，罇俎若为欢。\n都护空遗镞，明君欲舞干。\n绕朝时不用，非是杀身难。"},{"title":"送欧阳大监游庐山","dynasty":"宋","author":"徐铉","tags":["庐山"],"content":"家家门外庐山路，唯有夫君乞假游。\n桉牍乍抛公署晚，林泉已近暑天秋。\n海潮尽处逢陶石，江月圆时上庾楼。\n此去萧然好长往，人间何事不悠悠。"},{"title":"立秋后一日与朱舍人同直","dynasty":"宋","author":"徐铉","tags":[],"content":"一宿秋风未觉凉，数声宫漏日犹长。\n林泉无计消残暑，虚向瑶池费稻粱。"},{"title":"赋得霍将军辞第","dynasty":"宋","author":"徐铉","tags":[],"content":"汉将承恩久，图勳肯顾私。\n匈奴犹未灭，安用以家为。\n郢匠虽闻诏，衡门竟不移。\n宁烦张老颂，无待晏婴辞。\n甲乙人徒费，亲邻我自持。\n悠悠千载下，长作帅臣师。"},{"title":"和元帅书记萧郎中观习水师","dynasty":"宋","author":"徐铉","tags":[],"content":"元帅楼船出治兵，落星山外火旗明。\n千帆日助江陵势，万里风驰下濑声。\n杀气晓严波上鷁，凯歌遥骇海边鲸。\n仲宣一作从军咏，迴顾儒衣自不平。"},{"title":"秋日卢龙村舍","dynasty":"宋","author":"徐铉","tags":[],"content":"置却人间事，閒从野老游。\n树声村店晚，草色古城秋。\n独鸟飞天外，閒云度陇头。\n姓名君莫问，山木与虚舟。"},{"title":"和萧郎中小雪日作","dynasty":"宋","author":"徐铉","tags":[],"content":"征西府里日西斜，独试新炉自煮茶。\n篱菊尽来低覆水，塞鸿飞去远连霞。\n寂寥小雪閒中过，斑驳轻霜鬓上加。\n算得流年无奈处，莫将诗句祝苍华。"},{"title":"中书相公谿亭閒宴依韵","dynasty":"宋","author":"徐铉","tags":[],"content":"雨霁秋光晚，亭空野兴迴。\n沙鸥掠岸去，谿水上阶来。\n客傲风欺帻，筵香菊在盃。\n东山长许醉，何事忆天台。"},{"title":"寄饶州王郎中效李白体","dynasty":"宋","author":"徐铉","tags":[],"content":"珍重王光嗣，交情尚在不。\n芜城连宅住，楚塞并车游。\n别后官三改，年来岁六周。\n银鈎无一字，何以缓离愁。"},{"title":"寄歙州吕判官","dynasty":"宋","author":"徐铉","tags":[],"content":"任公郡占好山川，谿水萦迴路屈盘。\n南国自来推胜境，故人此地作郎官。\n风光适意须留恋，禄秩资贫且喜欢。\n莫忆班行重迴首，是非多处是长安。"},{"title":"宣威苗将军贬官后重经故宅","dynasty":"宋","author":"徐铉","tags":[],"content":"蒋山南望近西坊，亭馆依然锁院牆。\n天子未尝过细柳，将军寻已戍炖煌。\n欹倾怪石山无色，零落圆荷水不香。\n为将为儒皆寂寞，门前愁杀马中郎。"},{"title":"附池州薛郎中书因寄歙州张员外","dynasty":"宋","author":"徐铉","tags":[],"content":"新安从事旧台郎，直气多才不可忘。\n一旦江山驰别梦，几年簪绂共周行。\n岐分出处何方是，情共穷通此义长。\n因附邻州寄消息，接舆今日信为狂。"},{"title":"寄江都路员外","dynasty":"宋","author":"徐铉","tags":[],"content":"吾兄失意在东都，闻说襟怀任所如。\n已纵乖慵为傲吏，有何关键制豪胥。\n县斋晓闭多移病，南亩秋荒忆遂初。\n知道故人相忆否，嵇康不得懒修书。"},{"title":"张员外好茅山风景求为句容令作此送","dynasty":"宋","author":"徐铉","tags":[],"content":"句曲山前县，依依数舍程。\n还同适勾漏，非是厌承明。\n柳谷供诗景，华阳契道情。\n金门容傲吏，官满且还城。"},{"title":"送应之道人归江西","dynasty":"宋","author":"徐铉","tags":[],"content":"曾骑竹马傍洪涯，二十馀年变物华。\n客梦等閒过驿阁，归帆遥羡指龙沙。\n名题小篆矜垂露，诗作吴吟对绮霞。\n岁暮定知迴未得，信来凭为寄梅花。"},{"title":"送元帅书记高郎中出为婺源建威军使","dynasty":"宋","author":"徐铉","tags":[],"content":"寒风萧瑟楚江南，记室戎装挂锦帆。\n倚马未曾妨笑傲，斩牲先要厉威严。\n危言昔日尝无隠，壮节今来信不凡。\n唯有盃盘思上国，酒醪甜澹菜蔬甘。"},{"title":"游方山宿李道士房","dynasty":"宋","author":"徐铉","tags":[],"content":"从来未面李先生，借我西窗卧月明。\n二十三家同愿识，素骡何日暂还城。"},{"title":"题画石山","dynasty":"宋","author":"徐铉","tags":[],"content":"彼美巉岩石，谁施黼藻功。\n回岩明照地，绝壁烂临空。\n锦段鲜须濯，罗屏展易穷。\n不因秋藓绿，非假晚霞红。\n羽客藏书洞，樵人取箭风。\n灵踪理难问，仙路去何通。\n返驾归尘里，留情向此中。\n迴瞻画图畔，遥羡面山翁。"},{"title":"临石步港","dynasty":"宋","author":"徐铉","tags":[],"content":"碕岸隳萦带，微风起细涟。\n绿阴三月后，倒影乱峰前。\n吹浪游鳞小，黏苔碎石圆。\n会将腰下组，换取钓鱼船。"},{"title":"病题二首  其一","dynasty":"宋","author":"徐铉","tags":[],"content":"性灵慵懒百无能，唯被朝参遣夙兴。\n圣主优容恩未答，丹经疏阔病相陵。\n脾伤对客偏愁酒，眼暗看书每愧灯。\n进与时乖不知退，可怜身计谩腾腾。"},{"title":"病题二首  其二","dynasty":"宋","author":"徐铉","tags":[],"content":"人间多事本难论，况是人间懒慢人。\n不解养生何怪病，已能知命敢辞贫。\n向空咄咄烦书字，与世滔滔莫问津。\n金马门前君识否，东方曼倩是前身。"},{"title":"寄江州萧给事","dynasty":"宋","author":"徐铉","tags":[],"content":"夕郎忧国不忧身，今向天涯作逐臣。\n魂梦暗驰龙阙曙，啸吟閒绕虎谿春。\n朝车载酒过山寺，谏纸题诗寄野人。\n惆怅懦夫何足道，自离羣后已同尘。"},{"title":"和江州江中丞见寄","dynasty":"宋","author":"徐铉","tags":[],"content":"贾傅南迁久，江关道路遥。\n北来空见雁，西去不如潮。\n鼠穴依城社，鸿飞在泬寥。\n高低各有处，不拟更相招。"},{"title":"和锺郎中送朱先辈还京垂寄","dynasty":"宋","author":"徐铉","tags":[],"content":"分司洗马无人问，辞客殷勤辍棹歌。\n苍藓满庭行径小，高梧临槛雨声多。\n春愁尽付千盃酒，乡思遥闻一曲歌。\n且共胜游消永日，西冈风物近如何。"},{"title":"送郝郎中为浙西判官","dynasty":"宋","author":"徐铉","tags":[],"content":"大藩从事本优贤，幕府仍当北固前。\n花绕楼台山倚郭，寺临江海水连天。\n恐君到即忘归日，忆我游曾历二年。\n若许他时作閒伴，殷勤为买钓鱼船。"},{"title":"翰林游舍人清明日入院中涂见过余明日亦入西省上直因寄游君","dynasty":"宋","author":"徐铉","tags":[],"content":"榆柳开新焰，梨花发故枝。\n辎軿隘城市，圭组坐曹司。\n独对芝泥检，遥怜白马儿。\n禁林还视草，气味两相知。"},{"title":"陪王庶子游后湖涵虚阁","dynasty":"宋","author":"徐铉","tags":[],"content":"悬圃清虚乍过秋，看山寻水上兹楼。\n轻鸥的的飞难没，红叶纷纷晚更稠。\n风卷微云分远岫，浪摇晴日照中州。\n跻攀况有承华客，如在南皮奉胜游。"},{"title":"柳枝辞十二首  其一","dynasty":"宋","author":"徐铉","tags":[],"content":"把酒凭君唱柳枝，也从丝管递相随。\n逢春只合朝朝醉，记取秋风落叶时。"},{"title":"柳枝辞十二首  其二","dynasty":"宋","author":"徐铉","tags":[],"content":"南园日暮起春风，吹散杨花雪满空。\n不惜杨花飞也得，愁君老尽脸边红。"},{"title":"柳枝辞十二首  其三","dynasty":"宋","author":"徐铉","tags":[],"content":"陌上朱门柳映花，帘鈎半卷绿阴斜。\n凭郎暂驻青骢马，此是钱塘小小家。"},{"title":"柳枝辞十二首  其四","dynasty":"宋","author":"徐铉","tags":[],"content":"夹岸朱栏柳映楼，绿波平幔带花流。\n歌声不出长条密，忽地风迴见綵舟。"},{"title":"柳枝辞十二首  其五","dynasty":"宋","author":"徐铉","tags":[],"content":"老大逢春总恨春，绿杨阴里最愁人。\n旧游一别无因见，嫩叶如眉处处新。"},{"title":"柳枝辞十二首  其六","dynasty":"宋","author":"徐铉","tags":[],"content":"濛濛堤畔柳含烟，疑是阳和二月天。\n醉里不知时节改，漫随儿女打鞦韆。"},{"title":"柳枝辞十二首  其七","dynasty":"宋","author":"徐铉","tags":[],"content":"水阁春来乍减寒，晓妆初罢倚栏干。\n长条乱拂春波动，不许佳人照影看。"},{"title":"柳枝辞十二首  其八","dynasty":"宋","author":"徐铉","tags":[],"content":"柳岸烟昏醉里归，不知深处有芳菲。\n重来已见花飘尽，唯有黄鶑啭树飞。"},{"title":"柳枝辞十二首  其九","dynasty":"宋","author":"徐铉","tags":[],"content":"此去仙源不是遥，垂杨深处有朱桥。\n共君同过朱桥去，密映垂杨听洞箫。"},{"title":"柳枝辞十二首  其一○","dynasty":"宋","author":"徐铉","tags":[],"content":"暂别扬州十度春，不知光景属何人。\n一帆归客千条柳，肠断东风扬子津。"},{"title":"柳枝辞十二首  其一一","dynasty":"宋","author":"徐铉","tags":[],"content":"仙乐春来桉舞腰，清声偏似傍娇饶。\n应缘鶑舌多情頼，长向双成说翠条。"},{"title":"柳枝辞十二首  其一二","dynasty":"宋","author":"徐铉","tags":[],"content":"凤笙临槛不能吹，舞袖当筵亦自疑。\n唯有美人多意绪，解衣芳态画双眉。"},{"title":"贬官泰州出城作","dynasty":"宋","author":"徐铉","tags":[],"content":"浮名浮利信悠悠，四海干戈痛主忧。\n三谏不从为逐客，一身无累似虚舟。\n满朝权贵皆曾忤，绕郭林泉已徧游。\n唯有恋恩终不改，半程犹自望城楼。"},{"title":"过江","dynasty":"宋","author":"徐铉","tags":[],"content":"别路知何极，离肠有所思。\n登楼望城远，摇橹过江迟。\n断岸烟中失，长天水际垂。\n此心非橘柚，不为两乡移。"},{"title":"经东都太子桥","dynasty":"宋","author":"徐铉","tags":[],"content":"纶闱放逐知何道，桂苑风流且暂归。\n莫问升迁桥上客，身谋疏拙旧心违。"},{"title":"赠维扬故人","dynasty":"宋","author":"徐铉","tags":[],"content":"东京少长认维桑，书剑谁教入帝乡。\n一事无成空放逐，故人相见重凄凉。\n楼台寂寞官河晚，人物稀疏驿路长。\n莫怪临风惆怅久，十年春色忆维扬。"},{"title":"泰州道中却寄东京故人","dynasty":"宋","author":"徐铉","tags":[],"content":"风紧雨凄凄，川迴岸渐低。\n吴州林外近，隋苑雾中迷。\n聚散纷如此，悲欢岂易齐。\n料君残酒醒，还听子规啼。"},{"title":"得浙西郝判官书未及报闻燕王移镇京口因寄此诗问方判官田书记消息","dynasty":"宋","author":"徐铉","tags":[],"content":"秋风海上久离居，曾得刘公一纸书。\n澹水心情长若此，银鈎踪迹更无如。\n尝忧座侧飞鴞鸟，未暇江中觅鲤鱼。\n今日京吴建朱邸，问君谁共曳长裾。"},{"title":"赠陶使君求梨","dynasty":"宋","author":"徐铉","tags":[],"content":"昨宵宴罢醉如泥，惟忆张公大谷梨。\n白玉花繁曾缀处，黄金色嫩乍成时。\n冷侵肺腑醒偏蚤，香惹衣襟歇倍迟。\n今旦中山方酒渴，唯应此物最相宜。"},{"title":"陈觉放还至泰州以诗见寄作此答之","dynasty":"宋","author":"徐铉","tags":[],"content":"朱云曾为汉家忧，不怕交亲作世仇。\n壮气未平空咄咄，狂言无验信悠悠。\n今朝我作伤弓鸟，却羡君为不繫舟。\n劳寄新诗平宿憾，此生心气贯清秋。"},{"title":"王三十七自京垂访作此送之","dynasty":"宋","author":"徐铉","tags":[],"content":"失乡迁客在天涯，门掩苔垣向水斜。\n只就鳞鸿求远信，敢言车马访贫家。\n烟生柳岸将垂缕，雪压梅园半是花。\n惆怅明朝罇酒散，梦魂相送到京华。"},{"title":"陶使君挽歌二首  其一","dynasty":"宋","author":"徐铉","tags":[],"content":"太守今何在，行春去不归。\n筵空收管吹，郊迥俨骖騑。\n营外星纔落，园中露已晞。\n伤心梁上燕，犹解向人飞。"},{"title":"陶使君挽歌二首  其二","dynasty":"宋","author":"徐铉","tags":[],"content":"始忆花前宴，笙歌醉夕阳。\n那堪城外送，哀挽逐归艎。\n铃阁朝犹闭，风亭日已荒。\n唯馀迁客泪，霑洒后池傍。"},{"title":"雪中作","dynasty":"宋","author":"徐铉","tags":[],"content":"赋分多情客，经年去国心。\n疏钟寒郭晚，密雪水亭深。\n影迥鸿投渚，声愁雀噪林。\n他乡一罇酒，独坐不成斟。"},{"title":"赋得风光草际浮","dynasty":"宋","author":"徐铉","tags":[],"content":"宿露依芳草，春郊古陌旁。\n风轻不尽偃，日早未晞阳。\n耿耿依平远，离离入望长。\n映空无定彩，飘迳有馀光。\n颭若荷珠乱，纷如爝火颺。\n诗人多感物，凝思绕池塘。"},{"title":"寒食成判官垂访因赠","dynasty":"宋","author":"徐铉","tags":[],"content":"常年寒食在京华，今岁清明在海涯。\n远巷蹋歌深夜月，隔牆吹管数枝花。\n鸳鸾得路音尘阔，鸿雁分飞道里赊。\n不是多情成二十，断无人解访贫家。"},{"title":"送客至城西望图山因寄浙西府中","dynasty":"宋","author":"徐铉","tags":[],"content":"枚叟邹生笑语同，莫嗟江上听秋风。\n君看逐客思乡处，犹在图山更向东。"},{"title":"送写真成处士入京","dynasty":"宋","author":"徐铉","tags":[],"content":"传神踪迹本来高，泽畔形容愧彩毫。\n京邑功臣多伫望，凌烟阁上莫辞劳。"},{"title":"九日雨中","dynasty":"宋","author":"徐铉","tags":[],"content":"茱萸房重雨霏微，去国逢秋此恨稀。\n目极暂登台上望，心遥长向梦中归。\n荃蘼路远愁霜早，兄弟乡遥羡雁飞。\n唯有多情一枝菊，满盃顔色自依依。"},{"title":"寄外甥苗武仲","dynasty":"宋","author":"徐铉","tags":[],"content":"放逐今来涨海边，亲情多在凤台前。\n且将聚散为闲事，须信华枯是偶然。\n蝉噪疏林村倚郭，鸟飞残照水连天。\n此中唯欠韩康伯，共对秋风咏数篇。"},{"title":"寄从兄宪兼示二弟","dynasty":"宋","author":"徐铉","tags":[],"content":"别路吴将楚，离忧弟与兄。\n断云惊晚吹，秋色满孤城。\n信远鸿初下，乡遥月共明。\n一枝栖未稳，迴首望三京。"},{"title":"附书与锺郎中因寄京妓越宾","dynasty":"宋","author":"徐铉","tags":[],"content":"暮春桥下手封书，寄向南江问越姑。\n不道诸郎少欢笑，经年相别忆侬无。"},{"title":"亚元舍人不替深知猥贻佳作三篇清绝不敢轻酬因为长歌聊以为报未竟复得子乔校书示问故兼寄陈君庶资一笑耳","dynasty":"宋","author":"徐铉","tags":[],"content":"海陵城里春正月，海畔朝阳照残雪。\n城中有客独登楼，遥望天边白银阙。\n白银阙下何英英，凋鞍绣毂趋承明。\n阊门晓闢旌旗影，玉墀风细佩环声。\n此处追飞皆俊彦，当年何事容疵贱。\n怀铅昼坐紫微宫，焚香夜直明光殿。\n王言简静官司闲，朋好殷勤多往还。\n新亭风景如东洛，邙岭林泉似北山。\n光阴暗度盃盂里，职业未妨谈笑间。\n有时邀宾复携妓，造门不问都非是。\n酣歌叫笑惊四邻，赋笔踪横动千字。\n任他银箭转更筹，不怕金吾司夜吏。\n可怜诸贵贤且才，时情物望两无猜。\n伊余独禀狂狷性，褊量多言仍薄命。\n吞舟可漏岂无恩，负乘自贻非不幸。\n一朝削迹为迁客，旦暮青云千里隔。\n离鸿别雁各分飞，折柳攀花两无色。\n卢龙渡口问迷津，瓜步山前送暮春。\n白沙江上曾行路，青林花落何纷纷。\n汉皇昔幸回中道，极目牛羊卧芳草。\n旧宅重游尽隙荒，故人相见多衰老。\n禅智寺，山光桥，风瑟瑟兮雨萧萧。\n行盃已醒残梦断，征途未极离魂消。\n海陵郡中陶太守，相逢本是随行旧。\n乍申拜起已开眉，却问辛勤还执手。\n精庐水榭最清幽，一税征车聊驻留。\n闭门思过谢来客，知恩省分宽离忧。\n郡斋胜境有后池，山亭茵阁互参差。\n有时虚左来相召，举白飞觞任所为。\n多才太守能挝鼓，醉送金船间歌舞。\n酒酣耳热眼生花，暂似京华欢会处。\n归来旅馆还端居，清风明月夜窗虚。\n駸駸流景岁云暮，天涯望断故人书。\n春来凭槛方歎息，仰头忽见南来翼。\n足繫红牋堕我前，引颈长鸣如有言。\n开缄试读相思字，乃是多情乔亚元。\n短韵三篇皆丽绝，小梅寄意情偏切。\n金兰投分一何坚，银鈎置袖终难灭。\n醉后狂言何足奇，感君知己不相遗。\n长卿曾作美人赋，玄成今有责躬诗。\n报章欲託还京信，笔拙纸穷情未尽。\n珍重芸香陈子乔，亦解贻书远相问。\n宁须买药疗羁愁，只恨无书消鄙吝。\n游处当时靡不同，欢娱今日两成空。\n天子尚应怜贾谊，时人未要嘲扬雄。\n曲终笔阁缄封已，翩翩驿骑行尘起。\n寄向中朝谢故人，为说相思意如此。"},{"title":"送蒯司录归京亮","dynasty":"宋","author":"徐铉","tags":[],"content":"早年闻有蒯先生，二十馀年道不行。\n抵掌曾论天下事，折腰犹悟俗人情。\n老还上国欢娱少，贫聚归资结束轻。\n迁客临流倍惆怅，冷风黄叶满山城。"},{"title":"闻查建州陷贼寄锺郎中","dynasty":"宋","author":"徐铉","tags":[],"content":"闻道将军轻壮图，螺江城下委犀渠。\n旌旗零落沉荒服，簪履萧条返故居。\n皓首应全苏武节，故人谁得李陵书。\n自怜放逐无长策，空使卢谌泪满裾。"},{"title":"还过东都留守周公筵上赠座客","dynasty":"宋","author":"徐铉","tags":[],"content":"贾生三载在长沙，故友相思道路赊。\n已分终年甘寂寞，岂知今日返京华。\n麟符上相恩偏厚，隋苑留欢日欲斜。\n明旦江头倍惆怅，远山芳草映残霞。"},{"title":"送杨郎中唐员外奉使湖南","dynasty":"宋","author":"徐铉","tags":["洞庭湖"],"content":"江边微雨柳条新，握节含香二使臣。\n两绶对悬云梦日，方舟齐汎洞庭春。\n今朝草木逢新律，昨日山川满战尘。\n同是多情怀古客，不妨为赋弔灵均。"},{"title":"和表弟包颍见寄","dynasty":"宋","author":"徐铉","tags":[],"content":"平生中表最情亲，浮世那堪聚散频。\n谢脁却吟归省阁，刘桢犹自卧漳滨。\n旧游半似前生事，要路多逢后进人。\n且喜新吟报强健，明年相望杏园春。"},{"title":"寄萧给事","dynasty":"宋","author":"徐铉","tags":[],"content":"危言危行古时人，归向西山卧白云。\n买宅尚寻徐处士，餐霞终访许真君。\n容顔别后应如故，诗咏年来更不闻。\n今日城中春又至，落梅愁绪共纷纷。"},{"title":"赋石奉送德林少尹员外并序","dynasty":"宋","author":"徐铉","tags":[],"content":"我爱他山石，中含绝代珍。\n烟披寒落落，沙浅静磷磷。\n翠色辞文陛，清声出泗滨。\n扁舟载归去，知是汎槎人。"},{"title":"赠泰州掾令狐克己","dynasty":"宋","author":"徐铉","tags":[],"content":"念子才多命且奇，乱中抛掷少年时。\n深藏七泽衣如雪，却见中朝鬓似丝。\n旧德在人终远大，扁舟为吏莫推辞。\n孤芳自爱凌霜处，咏取文公白菊诗。"},{"title":"送荻柴与秀才朱观","dynasty":"宋","author":"徐铉","tags":[],"content":"羡子清吟处，茅斋面碧流。\n解憎莲艳俗，唯欠荻花幽。\n鹭立低枝晚，风惊折叶秋。\n赠君须种取，不必树忘忧。"},{"title":"使浙西先寄献燕王侍中","dynasty":"宋","author":"徐铉","tags":[],"content":"京江风静喜乘流，极目遥瞻万岁楼。\n喜气茏葱甘露晚，水烟波澹海门秋。\n五年不见鸾台长，明日将陪兔苑游。\n欲问平台门下吏，相君还许吐茵不。"},{"title":"常州驿中喜雨","dynasty":"宋","author":"徐铉","tags":[],"content":"飒飒旱天雨，凉风一夕迴。\n远寻南亩去，细入驿亭来。\n蓑唱牛初牧，渔歌棹正开。\n盈庭顿无事，归思酌金罍。"},{"title":"驿中七夕","dynasty":"宋","author":"徐铉","tags":[],"content":"七夕雨初霁，行人正忆家。\n江天望河汉，水馆折莲花。\n独坐凉何甚，微吟月易斜。\n今年不乞巧，钝拙转堪嗟。"},{"title":"赠浙西顾推官","dynasty":"宋","author":"徐铉","tags":[],"content":"盛府宾寮八十馀，闭门高卧兴无如。\n梁王苑里相逢早，涧浦城中得信疏。\n狼藉杯盘重会面，风流才调一如初。\n愿君百岁犹强健，他日相寻隠士庐。"},{"title":"赠浙西妓亚仙","dynasty":"宋","author":"徐铉","tags":[],"content":"翠黛嚬如怨，朱顔醉更春。\n占将南国貌，恼杀别家人。\n粉汗沾巡盏，花钿逐舞茵。\n明朝绮窗下，离恨两殷勤。"},{"title":"迴至瓜洲献侍中","dynasty":"宋","author":"徐铉","tags":[],"content":"紫微垣里旧宾从，来向吴门谒府公。\n奉使谬持严助节，登门初识鲁王宫。\n笙歌隠隠违离后，烟水茫茫怅望中。\n日暮瓜洲江北岸，两行清泪滴西风。"},{"title":"邵伯埭下寄高邮陈郎中","dynasty":"宋","author":"徐铉","tags":[],"content":"故人相别动经年，候馆相逢倍惨然。\n顾我饮冰难辍棹，感君扶病为开筵。\n河湾水浅翘愁鹭，柳岸风微噪暮蝉。\n欲识酒醒魂断处，谢公祠畔客亭前。"},{"title":"谪居舒州累得韩高二舍人书作此寄之","dynasty":"宋","author":"徐铉","tags":[],"content":"三峰烟霭碧临谿，中有骚人理钓丝。\n会友少于分袂日，谪居多却在朝时。\n丹心历历吾终信，俗虑悠悠尔不知。\n珍重韩君与高子，殷勤书札寄相思。"},{"title":"和张先辈见寄二首  其一","dynasty":"宋","author":"徐铉","tags":[],"content":"去国离羣掷岁华，病容憔悴愧丹沙。\n谿连舍下衣长润，山带城边日易斜。\n几处垂鈎依野岸，有时披褐到乡家。\n故人书札频相慰，谁道西京道路赊。"},{"title":"和张先辈见寄二首  其二","dynasty":"宋","author":"徐铉","tags":[],"content":"清时沦放在山州，邛竹纱巾处处游。\n野日苍茫悲鹏舍，水风阴湿弊貂裘。\n鸡鸣候旦宁辞晦，松节凌霜几换秋。\n两首新诗千里道，感君情分独知丘。"},{"title":"印秀才至舒州见寻别后寄诗依韵和","dynasty":"宋","author":"徐铉","tags":[],"content":"羁游白社身虽屈，高步辞场道不卑。\n投分共为知我者，相寻多愧谪居时。\n离怀耿耿年来梦，厚意勤勤别后诗。\n今日谿边正相忆，雪晴山秀柳丝垂。"},{"title":"行园树","dynasty":"宋","author":"徐铉","tags":[],"content":"松节凌霜久，蓬根逐吹频。\n羣生各有性，桃李但争春。"},{"title":"题雷公井","dynasty":"宋","author":"徐铉","tags":[],"content":"掩霭愚公谷，萧寥羽客家。\n俗人知处所，应为有桃花。"},{"title":"送彭秀才","dynasty":"宋","author":"徐铉","tags":[],"content":"贾生去国已三年，短褐闲行皖水边。\n尽日野云生舍下，有时京信到门前。\n无人与和投湘赋，愧子来浮访戴船。\n满袖新诗好迴去，莫随骚客醉林泉。"},{"title":"移饶州别周使君","dynasty":"宋","author":"徐铉","tags":[],"content":"正怜东道感贤侯，何幸高冠脱楚囚。\n皖伯台前收别宴，乔公亭下舣行舟。\n四年去国身将老，百郡徵兵主尚忧。\n更向鄱阳河上去，青衫憔悴泪交流。"},{"title":"避难东归依韵和黄秀才见寄","dynasty":"宋","author":"徐铉","tags":[],"content":"慼慼逢人问所之，东流相送向京畿。\n自甘逐客纫兰佩，不料平民着战衣。\n树带荒村春冷落，江澄霁色雾霏微。\n时危道丧无才术，空手徘徊不忍归。"},{"title":"酬郭先辈","dynasty":"宋","author":"徐铉","tags":[],"content":"太原郭夫子，行高文炳蔚。\n弱龄负世誉，一举游月窟。\n仙籍第三人，时人故称屈。\n昔余吏西省，倾盖名籍籍。\n及我窜羣舒，向风心鬰鬰。\n归来暮江上，云雾一披拂。\n雷雨不下施，犹作池中物。\n念君介然气，感时思奋发。\n示我数篇文，与古争驰突。\n綵缛粲英华，理深刮肌骨。\n古诗尤精奥，史论皆宏拔。\n举此措诸民，何忧民不活。\n吁嗟吾道薄，与世长迂阔。\n顾我徒有心，数奇身正绌。\n论兵属少年，经国须儒术。\n夫子无自轻，苍生正愁疾。"},{"title":"和集贤锺郎中","dynasty":"宋","author":"徐铉","tags":[],"content":"石渠册府神仙署，当用明朝第一人。\n腰下别悬新印绶，堂中皆是故交亲。\n龙池树色供清景，浴殿香风接近邻。\n从此翻飞应更远，徧寻三十六天春。"},{"title":"送刘山阳","dynasty":"宋","author":"徐铉","tags":[],"content":"旧族知名士，朱衣宰楚城。\n所嗟吾道薄，岂是主恩轻。\n战鼓何时息，儒冠独自行。\n此心多感激，相送若为情。"},{"title":"题伏龟山北隅","dynasty":"宋","author":"徐铉","tags":[],"content":"兹山信岑寂，阴崖积苍翠。\n水石何必多，宛有千岩意。\n孰知近人境，旦暮含佳气。\n池影摇轻风，林光澹新霁。\n支颐藉芳草，自足忘世事。\n未得归去来，聊为宴居地。"},{"title":"送黄梅江明府","dynasty":"宋","author":"徐铉","tags":[],"content":"封疆多难正经纶，台阁如何不用君。\n江上又劳为小邑，箧中徒自有雄文。\n书生胆气人谁信，远俗歌谣主不闻。\n一首新诗无限意，再三吟咏向秋云。"},{"title":"咏梅子真送郭先辈","dynasty":"宋","author":"徐铉","tags":[],"content":"忠臣本爱君，仁人本爱民。\n宁知贵与贱，岂计名与身。\n梅生为一尉，献疏来君门。\n君门深万里，金虎重千钧。\n向永且不用，况复论子真。\n拂衣遂长往，高节邈无邻。\n至今仙籍中，谓之梅真人。\n郭生负逸气，百代继遗尘。\n进退生自知，得丧吾不陈。\n斯民苟有幸，期子一朝伸。"},{"title":"和萧郎中午日见寄","dynasty":"宋","author":"徐铉","tags":[],"content":"细雨轻风采药时，褰帘隠几更何为。\n岂知泽畔纫兰客，来赴城中角黍期。\n多罪静思如剉蘖，赦书纔听似含饴。\n谢公制胜常闲暇，愿接西州敌手棋。"},{"title":"送黄秀才姑熟辟命","dynasty":"宋","author":"徐铉","tags":[],"content":"世乱离情苦，家贫色养难。\n水云孤棹去，风雨暮春寒。\n幕府才方急，骚人泪未乾。\n何时王道泰，万里看鹏抟。"},{"title":"送王四十五归东都","dynasty":"宋","author":"徐铉","tags":["离别","送别"],"content":"海内兵方起，离筵泪易垂。\n怜君负米去，惜此落花时。\n想忆看来信，相宽指后期。\n殷勤手中柳，此是向南枝。"},{"title":"和太常萧少卿近郊马上偶吟  其一","dynasty":"宋","author":"徐铉","tags":[],"content":"田园经雨绿分畦，飞盖闲行九里堤。\n拂袖清风尘不起，满川芳草路如迷。\n林开始觉晴天迥，潮上初惊浦岸齐。\n怪得仙郎诗句好，断霞残照远山西。"},{"title":"和太常萧少卿近郊马上偶吟  其二","dynasty":"宋","author":"徐铉","tags":[],"content":"抱瓮何人灌药畦，金衔为尔驻平堤。\n村桥野店景无限，绿水晴天思欲迷。\n横笛乍随轻吹断，归帆疑与远山齐。\n凤城迴望真堪画，万户千门蒋峤西。"},{"title":"抛毬乐辞二首  其一","dynasty":"宋","author":"徐铉","tags":[],"content":"歌舞送飞毬，金觥碧玉筹。\n管弦桃李月，帘幕凤凰楼。\n一笑千场醉，浮生任白头。"},{"title":"抛毬乐辞二首  其二","dynasty":"宋","author":"徐铉","tags":[],"content":"灼灼传花枝，纷纷度画旂。\n不知红烛下，照见彩毬飞。\n借势因期尅，巫山暮雨归。"},{"title":"离歌辞五首  其一","dynasty":"宋","author":"徐铉","tags":[],"content":"莫折红芳树，但知尽意看。\n狂风幸无意，那忍折教残。"},{"title":"离歌辞五首  其二","dynasty":"宋","author":"徐铉","tags":[],"content":"朝日城南路，旌旗照绿芜。\n使君何处去，桑下觅罗敷。"},{"title":"离歌辞五首  其三","dynasty":"宋","author":"徐铉","tags":[],"content":"事与年俱往，情将分共深。\n莫惊客鬓改，只是旧时心。"},{"title":"离歌辞五首  其四","dynasty":"宋","author":"徐铉","tags":[],"content":"暂别劳相送，佳期愿莫违。\n朱顔不须老，留取待郎归。"},{"title":"离歌辞五首  其五","dynasty":"宋","author":"徐铉","tags":[],"content":"拂匣收珠佩，迴灯拭薄妆。\n莫嫌春夜短，匹似楚襄王。"},{"title":"梦游三首  其一","dynasty":"宋","author":"徐铉","tags":[],"content":"魂梦悠扬不奈何，夜来还在故人家。\n香濛蜡烛时时暗，户映屏风故故斜。\n檀的慢调银字管，云鬟低缀折枝花。\n天明又作人间别，洞口春深道路赊。"},{"title":"梦游三首  其二","dynasty":"宋","author":"徐铉","tags":[],"content":"绣幌银屏杳霭间，若非魂梦到应难。\n窗前人静偏宜夜，户内春浓不识寒。\n蘸甲递觞织似玉，含词忍笑腻于檀。\n锦书若要知名字，满县花开不姓潘。"},{"title":"梦游三首  其三","dynasty":"宋","author":"徐铉","tags":[],"content":"南国佳人字玉儿，芙蓉双脸远山眉。\n仙郎有约长相忆，阿母无猜不得知。\n梦里行云还倏忽，暗中携手乍疑迟。\n因思别后闲窗下，织得迴文几首诗。"},{"title":"和萧少卿见庆新居  其一","dynasty":"宋","author":"徐铉","tags":[],"content":"湘浦怀沙已不疑，京城赐第岂前期。\n鼓声到晚知坊远，山色来多与静宜。\n簪屦尚应怜故物，稻粱空自愧华池。\n新诗问我偏饶思，还念鹪鹩得一枝。"},{"title":"和萧少卿见庆新居  其二","dynasty":"宋","author":"徐铉","tags":[],"content":"惊蓬偶驻知多幸，断雁重联惬素期。\n当户小山如旧识，上牆幽藓最相宜。\n清风不去因栽竹，隙地无多也凿池。\n更喜良邻有嘉树，绿阴分得近南枝。"},{"title":"送勳道人之建安","dynasty":"宋","author":"徐铉","tags":[],"content":"下国兵方起，君家义独闻。\n若为轻世利，归去卧溪云。\n挂席冲岚翠，携筇破藓纹。\n离情似霜叶，江上正纷纷。"},{"title":"送许郎中歙州判官兼黟县","dynasty":"宋","author":"徐铉","tags":[],"content":"尝闻黟县似桃源，况是优游冠玳筵。\n遗爱非遥应卧理，祖风犹在好寻仙。\n朝衣旧识薰香史，禄米初营种秫田。\n大抵宦游须自适，莫辞离别二三年。"},{"title":"送彭秀才南游","dynasty":"宋","author":"徐铉","tags":[],"content":"问君孤棹去何之，玉笥春风楚水西。\n山上断云分翠霭，林间晴雪入澄溪。\n琴心酒趣神相会，道士仙童手共携。\n他日时清更随计，莫如刘阮洞中迷。"},{"title":"和明上人除夜见寄","dynasty":"宋","author":"徐铉","tags":[],"content":"酌酒围炉久，愁襟默自增。\n长年逢岁暮，多病见兵兴。\n夜色开庭燎，寒威入砚冰。\n汤师无别念，吟坐一灯凝。"},{"title":"正初和鄂州边郎中见寄","dynasty":"宋","author":"徐铉","tags":[],"content":"潦倒含香客，凄凉赋鵩人。\n未能全卷舌，终拟学垂纶。\n故友暌离久，音书问讯频。\n相思俱老大，又见一年新。"},{"title":"送刘司直出宰","dynasty":"宋","author":"徐铉","tags":[],"content":"之子有雄文，风标秀不羣。\n低飞从墨绶，逸志在青云。\n柳色临流动，春光到县分。\n贤人多静理，未爽醉醺醺。"},{"title":"送从兄赴临川幕","dynasty":"宋","author":"徐铉","tags":[],"content":"梁王籍宠就东藩，还召邹枚坐兔园。\n今日好论天下事，昔年同受主人恩。\n石头城下春潮满，金柅亭边绿树繁。\n唯有音书慰离别，一杯相送别无言。"},{"title":"送龚员外赴江州幕","dynasty":"宋","author":"徐铉","tags":[],"content":"烦君更上筑金台，世难民劳藉俊才。\n自有声名驰羽檄，不妨谈笑奉罇罍。\n元规楼迥清风满，匡俗仙春画障开。\n莫忘故人离别恨，海潮迴处寄书来。"},{"title":"送朱先辈尉庐陵","dynasty":"宋","author":"徐铉","tags":[],"content":"我重朱夫子，依然见古人。\n成名无愧色，得禄及慈亲。\n莫歎官资屈，宁论活计贫。\n平生心气在，终在静边尘。"},{"title":"送德林郎中学士赴东府得酒并序","dynasty":"宋","author":"徐铉","tags":[],"content":"酌此杯中物，茱萸满把秋。\n今朝将送别，他日是忘忧。\n世乱方多事，年加易得愁。\n政成频一醉，亦未减风流。"},{"title":"送陈先生之洪并寄萧少卿","dynasty":"宋","author":"徐铉","tags":[],"content":"闻君仙袂指洪涯，我忆情人别路赊。\n知有欢娱游楚泽，更无书札到京华。\n云间驿阁连江静，春满西山倚汉斜。\n此处相逢应见问，为言搔首望龙沙。"},{"title":"送龚明府九江归宁","dynasty":"宋","author":"徐铉","tags":[],"content":"茂宰隳官去，扁舟着綵衣。\n湓城春酒熟，匡阜野花稀。\n解缆垂杨绿，开帆宿鹭飞。\n一朝吾道泰，还逐落潮归。"},{"title":"和江西萧少卿见寄二首  其一","dynasty":"宋","author":"徐铉","tags":[],"content":"亡羊岐路愧司南，二纪穷通聚散三。\n老去何妨从笑傲，病来看欲懒朝参。\n离肠似线常忧断，世态如汤不可探。\n珍重加餐省思虑，时时斟酒压山岚。"},{"title":"和江西萧少卿见寄二首  其二","dynasty":"宋","author":"徐铉","tags":[],"content":"身遥上国三千里，名在朝中二十春。\n金印不须辞入幕，麻衣曾此歎迷津。\n卷舒由我真齐物，忧喜忘心即养神。\n世路风波自翻覆，虚舟无计得沉沦。"},{"title":"送薛少卿赴青阳","dynasty":"宋","author":"徐铉","tags":[],"content":"我爱陶靖节，吏隠从弦歌。\n我爱费徵君，高卧归九华。\n清风激颓波，来者何以加。\n我志两不遂，漂沦浩无涯。\n数奇时且乱，此图今愈赊。\n贤哉薛夫子，高举凌晨霞。\n安民即是道，投足皆为家。\n功名与权位，悠悠何用夸。\n携朋出远郊，酌酒藉平沙。\n云收远天静，江阔片帆斜。\n离怀与企羡，南望长咨嗟。"},{"title":"送高起居之泾县","dynasty":"宋","author":"徐铉","tags":[],"content":"右史罢朝归，之官句水湄。\n别我行千里，送君倾一巵。\n酒罢长歎息，此歎君应悲。\n乱中吾道薄，卿族旧人稀。\n胡为佩铜墨，去此白玉墀。\n吏事岂所堪，民病何可医。\n藏用清其心，此外慎勿为。\n县郭有佳境，千峰谿水西。\n云树杳迴合，岩峦互蔽亏。\n弹琴坐其中，世事吾不知。\n时时寄书札，以慰长相思。"},{"title":"宿茅山寄舍弟","dynasty":"宋","author":"徐铉","tags":[],"content":"茅许禀灵气，一家同上宾。\n仙山空有庙，举世更无人。\n独往诚违俗，浮名亦累真。\n当年各自勉，云洞镇长春。"},{"title":"晚憩白鹤庙寄句容张少府","dynasty":"宋","author":"徐铉","tags":[],"content":"日入林初静，山空暑更寒。\n泉鸣细岩窦，鹤唳眇云端。\n拂榻安棋局，焚香戴道冠。\n望君殊不见，终夕凭栏干。"},{"title":"题紫阳观","dynasty":"宋","author":"徐铉","tags":[],"content":"南朝名士富仙才，追步东乡遂不迴。\n丹井自深桐暗老，祠宫长在鹤频来。\n岩边桂树攀仍倚，洞口桃花落复开。\n惆怅霓裳太平事，一函真迹锁昭台。"},{"title":"赠奚道士","dynasty":"宋","author":"徐铉","tags":[],"content":"先生曾有洞天期，犹傍天坛摘紫芝。\n处世自能心溷沌，全真谁见德支离。\n玉霄尘闭人长在，金鼎功成俗未知。\n他日飚轮谒茅许，愿同鸡犬去相随。"},{"title":"题碧岩亭赠孙尊师","dynasty":"宋","author":"徐铉","tags":[],"content":"绝境何人识，高亭万象含。\n凭轩临树杪，送目极天南。\n积霭生泉洞，归云锁石龛。\n丹霞披翠巘，白鸟带晴岚。\n仙去留虚室，龙归涨碧潭。\n幽岩君独爱，玄味我曾耽。\n世上愁何限，人间事久谙。\n终须脱羁鞅，来此会空谈。"},{"title":"题白鹤庙","dynasty":"宋","author":"徐铉","tags":[],"content":"平生心事向玄关，一入仙乡似旧山。\n白鹤唳空晴眇眇，丹砂流涧暮潺潺。\n尝嗟多病嫌中药，拟问真经乞小还。\n满洞烟霞互陵乱，何峰台榭是萧闲。"},{"title":"步虚词五首  其一","dynasty":"宋","author":"徐铉","tags":[],"content":"气为还元正，心由抱一灵。\n凝神归罔象，飞步入青冥。\n整服乘三素，旋纲蹑九星。\n琼章开后学，稽首奉真经。"},{"title":"步虚词五首  其二","dynasty":"宋","author":"徐铉","tags":[],"content":"天帝黄金阙，真人紫锦书。\n霓裳纷蔽景，羽服迥临虚。\n白鹤能为使，班麟解驾车。\n灵符终愿借，转共世情疏。"},{"title":"步虚词五首  其三","dynasty":"宋","author":"徐铉","tags":[],"content":"圣主过幽谷，虚皇在蕊宫。\n五千宗物母，七字秘神童。\n世人金壶远，人间玉籥空。\n唯馀养身法，修此与天通。"},{"title":"步虚词五首  其四","dynasty":"宋","author":"徐铉","tags":[],"content":"何处求玄解，人间有洞天。\n勤行皆是道，谪下尚为仙。\n蔽景乘朱凤，排虚驾紫烟。\n不嫌园吏傲，愿在玉宸前。"},{"title":"步虚词五首  其五","dynasty":"宋","author":"徐铉","tags":[],"content":"三素霏霏远，盟威凛凛寒。\n火铃空灭没，星斗晓阑干。\n佩响流虚殿，炉烟在醮坛。\n萧寥不可极，骖驾上云端。"},{"title":"留题","dynasty":"宋","author":"徐铉","tags":[],"content":"瑶坛醮罢晚云开，羽客分飞俗士迴。\n为报移文不须勒，未曾游处待重来。"},{"title":"和陈洗马山庄新泉","dynasty":"宋","author":"徐铉","tags":[],"content":"已开山馆待抽簪，更要岩泉欲洗心。\n常被松声迷细韵，急流花片落高岑。\n便疏浅濑穿莎径，始有清光映竹林。\n何日煎茶醖香酒，沙边同听暝猿吟。"},{"title":"奉和七夕应令","dynasty":"宋","author":"徐铉","tags":[],"content":"今宵星汉共晶光，应笑罗敷嫁侍郎。\n斗柄易倾离恨促，河流不尽后期长。\n静闻天籁疑鸣佩，醉折荷花想豔妆。\n谁见宣猷堂上宴，一篇清韵振金铛。"},{"title":"又和八日","dynasty":"宋","author":"徐铉","tags":[],"content":"微云疏雨澹新秋，晓梦依稀十二楼。\n故作别离应有以，拟延更漏共无由。\n那教人世长多恨，未必天仙不解愁。\n博望苑中残酒醒，香风佳气独迟留。"},{"title":"和印先辈及第后献座主朱舍人郊居之作","dynasty":"宋","author":"徐铉","tags":[],"content":"成名郊外掩柴扉，树影蝉声共息机。\n积雨暗封青藓径，好风轻透白綀衣。\n嘉鱼始赋人争诵，荆玉频收国自肥。\n独坐公厅正烦暑，喜吟新咏见玄微。"},{"title":"和致仕张尚书新创道院","dynasty":"宋","author":"徐铉","tags":[],"content":"梓泽成新致，金丹有旧情。\n挂冠朝睡足，隠几暮江清。\n药圃分轻绿，松窗起细声。\n养高宁厌病，默坐对诸生。"},{"title":"和尉迟赞善秋暮僻居","dynasty":"宋","author":"徐铉","tags":[],"content":"登高节物最堪怜，小岭疏林对槛前。\n轻吹断时云缥缈，夕阳明处水澄鲜。\n江城秋早催寒事，望苑朝稀足晏眠。\n庭有菊花罇有酒，若方陶令愧犹贤。"},{"title":"和陈赞善致仕还京口","dynasty":"宋","author":"徐铉","tags":[],"content":"海门山下一渔舟，中有高人未白头。\n已驾安车归故里，尚通闺籍在龙楼。\n泉声潄玉窗前落，江色和烟槛外流。\n今日君臣厚终始，不须辛苦画双牛。"},{"title":"京使迴自临川得从兄书寄诗依韵和","dynasty":"宋","author":"徐铉","tags":[],"content":"珍重还京使，殷勤话故人。\n别离长挂梦，宠禄不关身。\n趣向今成道，声华旧绝尘。\n莫嗟容鬓老，诗句逐时新。"},{"title":"陪郑王相公赋簷前垂冰应教依韵","dynasty":"宋","author":"徐铉","tags":[],"content":"窗外虚明雪乍晴，簷前垂霤尽成冰。\n长廊瓦叠行行密，晚院风高寸寸增。\n玉指乍拈簪尚愧，金阶时坠磬难胜。\n晨餐堪醒曹参酒，自恨空肠病不能。"},{"title":"送礼部潘尚书致仕还建安","dynasty":"宋","author":"徐铉","tags":[],"content":"名遂功成累复轻，鲈鱼因起旧乡情。\n履声初下金华省，帆影看离石首城。\n化剑津头寻故老，同亭会上问仙卿。\n冥鸿高举真难事，相送何须泪满缨。"},{"title":"和尉迟赞善病中见寄","dynasty":"宋","author":"徐铉","tags":[],"content":"仙郎移病暑天过，却似冥鸿避罻罗。\n昼梦乍惊风动竹，夜吟时觉露霑莎。\n情亲稍喜贫居近，性懒犹嫌上直多。\n望苑恩深期勿药，青云岐路未蹉跎。"},{"title":"池州陈使君见示游齐山诗因寄","dynasty":"宋","author":"徐铉","tags":[],"content":"往岁曾游弄水亭，齐峰浓翠暮轩横。\n哀猿出槛心虽喜，伤鸟闻弦势易惊。\n病后簪缨殊寡兴，老来泉石倍关情。\n今朝池口风波静，遥贺山前有颂声。"},{"title":"再领制诰和王明府见贺","dynasty":"宋","author":"徐铉","tags":[],"content":"蹇步还依列宿边，拱辰重认旧云天。\n自嗟多难飘零困，不似当年胆气全。\n鸡树晚花疏向日，龙池轻浪细含烟。\n从来不解为身计，一叶悠悠任大川。"},{"title":"送高舍人使岭南","dynasty":"宋","author":"徐铉","tags":[],"content":"西掖官曹近，南溟道路遥。\n使星将渡汉，仙掌乍乘潮。\n柳映灵和折，梅依大庾飘。\n江帆风淅淅，山馆雨萧萧。\n陆贾真迂阔，终童久寂寥。\n送君何限意，把酒一长谣。"},{"title":"和王明府见寄","dynasty":"宋","author":"徐铉","tags":[],"content":"时情世难消我道，薄宦流年厄此身。\n莫歎京华同寂寞，曾经兵革共漂沦。\n对山开户唯求静，贳酒留宾不道贫。\n善政空多尚淹屈，不知谁是解忧民。"},{"title":"和方泰州见寄","dynasty":"宋","author":"徐铉","tags":[],"content":"逐客悽悽重入京，旧愁新恨两难胜。\n云收楚塞千山雪，风结秦淮一尺冰。\n置醴筵空情岂尽，投湘文就思如凝。\n更残月落知孤坐，遥望船窗一点星。"},{"title":"文献太子挽歌辞五首  其一","dynasty":"宋","author":"徐铉","tags":[],"content":"国有承祧重，人知秉哲尊。\n清风来望苑，遗烈在东藩。\n此日升缑岭，何因到寝门。\n天高不可问，烟霭共昏昏。"},{"title":"文献太子挽歌辞五首  其二","dynasty":"宋","author":"徐铉","tags":[],"content":"夏启我君子，周储上帝宾。\n音容一飘忽，功业自纷纶。\n露泣承华月，风惊丽正尘。\n空馀商岭客，行哭下宜春。"},{"title":"文献太子挽歌辞五首  其三","dynasty":"宋","author":"徐铉","tags":[],"content":"出处成交让，经纶有大功。\n泪碑瓜步北，棠树蒜山东。\n百揆方时叙，重离遂不融。\n故臣偏感咽，曾是歎三穷。"},{"title":"文献太子挽歌辞五首  其四","dynasty":"宋","author":"徐铉","tags":[],"content":"甲观光阴促，园陵天地长。\n箫笳咽无韵，宾御哭相将。\n盛烈传彝鼎，遗文被乐章。\n君臣知己分，零泪乱无行。"},{"title":"文献太子挽歌辞五首  其五","dynasty":"宋","author":"徐铉","tags":[],"content":"綵仗清晨出，非同齿胄时。\n愁烟锁平甸，朔吹绕寒枝。\n楚客来何补，缑山去莫追。\n迴瞻飞盖处，掩袂不胜悲。"},{"title":"送王员外宰德安","dynasty":"宋","author":"徐铉","tags":[],"content":"家世朱门贵，官资粉署优。\n今为百里长，应好五峰游。\n柳影连彭泽，湖光接庾楼。\n承明须再入，官满莫淹留。"},{"title":"以端谿砚酬张员外水精珠兼和来篇","dynasty":"宋","author":"徐铉","tags":[],"content":"请以端谿润，酬君水玉明。\n方圆虽异器，功用信俱呈。\n自得山川秀，能分日月精。\n巾箱各珍重，所贵在交情。"},{"title":"奉使九华山中涂遇青阳薛郎中","dynasty":"宋","author":"徐铉","tags":["九华山"],"content":"故人相别动相思，此地相逢岂素期。\n九子峰前閒未得，五谿桥上坐多时。\n甘泉从幸余知忝，宣室徵还子未迟。\n且饮一杯消别恨，野花风起渐离披。"},{"title":"奉命南使经彭泽","dynasty":"宋","author":"徐铉","tags":[],"content":"远使程途未一分，离心常要醉醺醺。\n那堪彭泽门前立，黄菊萧疏不见君。"},{"title":"南都遇前嘉鱼刘令言游闽岭作此与之","dynasty":"宋","author":"徐铉","tags":[],"content":"我持使节经韶石，君作閒游过武夷。\n两地山光成独赏，隔年乡思暗相知。\n洪涯坛上长岑寂，孺子亭前自别离。\n珍重分岐一杯酒，强加餐饭数吟诗。"},{"title":"阁皁山","dynasty":"宋","author":"徐铉","tags":[],"content":"殿影高低云掩映，松阴缭绕步徘徊。\n从今莫厌簪裾累，不是乘轺不得来。"},{"title":"玉笥山留题","dynasty":"宋","author":"徐铉","tags":[],"content":"仙乡会应远，王事知何极。\n征传莫辞劳，玉峰聊一息。\n形骸已销散，心想都凝寂。\n真气自清虚，非关好松石。\n九仙皆积学，洞壑多遗迹。\n游子归去来，胡为但征役。"},{"title":"庐陵别朱观先辈","dynasty":"宋","author":"徐铉","tags":[],"content":"桂籍知名有几人，翻飞相续上青云。\n解怜才子宁唯我，远作卑官尚见君。\n岭外独持严助节，宫中谁荐长卿文。\n新诗试为重高咏，朝汉台前不可闻。"},{"title":"文彧少卿文山郎中交好深至二纪已馀暌别数年二子长逝奉使岭表涂次南康弔孙氏之孤于其家睹文彧手书于僧室慷慨悲歎留题此诗","dynasty":"宋","author":"徐铉","tags":[],"content":"弔孙家虚座弔诸孤，张叟僧房见手书。\n二纪欢游今若此，满衣零泪欲何如。\n腰间金印从如斗，镜里霜华已满梳。\n珍重远公应笑我，尘心唯此未能除。"},{"title":"朱处士相与有山水之愿见送至南康作此以别之","dynasty":"宋","author":"徐铉","tags":[],"content":"弔怜君送我至南康，更忆梅花庾岭芳。\n多少仙山共游在，愿君百岁尚康强。"},{"title":"清明日清远峡作","dynasty":"宋","author":"徐铉","tags":[],"content":"弔岭外春过半，途中火又新。\n殷勤清远峡，留恋北归人。"},{"title":"迴至南康题紫极宫里道士房","dynasty":"宋","author":"徐铉","tags":[],"content":"弔王事信靡盬，饮冰安足辞。\n胡为拥征传，乃至天南陲。\n天南非我乡，留滞忽踰时。\n还经羽人家，豁若云雾披。\n何以宽我怀，老庄有微辞。\n达士无不可，至人岂偏为。\n客愁勿复道，为君吟此诗。"},{"title":"和歙州陈使君见寄","dynasty":"宋","author":"徐铉","tags":[],"content":"弔新安风景好，时令肃辕门。\n身贵心弥下，功多口不言。\n韬钤家法在，儒雅素风存。\n簪履陪游盛，乡闾俗化敦。\n临窗山色秀，绕郭水声喧。\n纤络文章丽，矜严道义尊。\n楼台秋月静，京庾晚云屯。\n晓吹传衙鼓，晴阳展信旛。\n一篇贻友好，千里倍心论。\n未见归骖动，空能役梦魂。"},{"title":"和贾员外戬见赠玉蕊花栽","dynasty":"宋","author":"徐铉","tags":[],"content":"琼瑶一族带花来，便斸苍苔手自栽。\n喜见唐昌旧顔色，为君判病酌金罍。"},{"title":"光穆皇后挽歌三首  其一","dynasty":"宋","author":"徐铉","tags":[],"content":"仙驭期难改，坤仪道自光。\n閟宫新表德，沙麓旧膺祥。\n素帟尧门掩，凝笳毕陌长。\n东风惨陵树，无复见亲桑。"},{"title":"光穆皇后挽歌三首  其二","dynasty":"宋","author":"徐铉","tags":[],"content":"永乐留虚位，长陵启夕扉。\n返虞严吉仗，复土掩空衣。\n功业投三母，光灵极四妃。\n唯应彤史在，不与露花晞。"},{"title":"光穆皇后挽歌三首  其三","dynasty":"宋","author":"徐铉","tags":[],"content":"隠隠阊门路，烟云晓更愁。\n空瞻金辂出，非是濯龙游。\n德感人伦正，风行内职修。\n还随偶物化，同此畏轩丘。"},{"title":"严相公宅牡丹","dynasty":"宋","author":"徐铉","tags":[],"content":"但是豪家重牡丹，争如丞相阁前看。\n凤楼日暖开偏早，鸡树阴浓谢更难。\n数朵已应迷国豔，一枝何幸上尘冠。\n不知更许凭栏否，烂漫春光未肯残。"},{"title":"侍宴赋得归雁","dynasty":"宋","author":"徐铉","tags":[],"content":"夜静羣动息，翩翩一雁归。\n清音天际远，寒影月中微。\n何处云同宿，长空雪共飞。\n阳和常借便，免与素心违。"},{"title":"又赋早春书事","dynasty":"宋","author":"徐铉","tags":[],"content":"苑里芳华早，皇家胜事多。\n弓声达春气，弈思养天和。\n暖酒红炉火，浮舟绿水波。\n雪晴农事起，击壤听赓歌。"},{"title":"依韵和令公大王蔷薇诗","dynasty":"宋","author":"徐铉","tags":[],"content":"绿树成阴后，羣芳稍歇时。\n谁将新濯锦，挂向最长枝。\n卷箔香先入，凭栏影任移。\n赏频嫌酒渴，吟苦怕霜髭。\n架迥笼云幄，庭虚展绣帷。\n有情萦舞袖，无力罥游丝。\n嫩蕊鶑偷采，柔条柳伴垂。\n荀池波自照，梁苑客尝窥。\n玉李寻皆谢，金桃亦暗衰。\n花中应独贵，庭下故开迟。\n委豔妆苔砌，分华借槿篱。\n低昂匀灼烁，浓澹叠参差。\n幸植王宫里，仍逢宰府知。\n芳心向谁许，醉态不能支。\n芍药天教避，玫瑰衆共嗤。\n光明烘昼景，润腻裛轻𩅰。\n丽似期神女，珍如重卫姬。\n君王偏属咏，七子尽搜奇。"},{"title":"和门下殷侍郎新茶二十韵","dynasty":"宋","author":"徐铉","tags":[],"content":"暖吹入春园，新芽竞粲然。\n才教鹰嘴拆，未放雪花妍。\n荷杖青林下，携筐旭景前。\n孕灵资雨露，锺秀自山川。\n碾后香弥远，烹来色更鲜。\n名随土地贵，味逐水泉迁。\n力藉流黄暖，形模紫笋圆。\n正当鑽柳火，遥想涌金泉。\n任道时新物，须依古法煎。\n轻瓯浮绿乳，孤灶散馀烟。\n甘荠非予匹，宫槐让我先。\n竹孤空冉冉，荷弱谩田田。\n解渴消残酒，清神减夜眠。\n十浆何足馈，百榼尽堪捐。\n采撷唯忧晚，营求不计钱。\n任公因焙显，陆氏有经传。\n爱甚真成僻，尝多合得仙。\n亭台虚静处，风月艳阳天。\n自可临泉石，何妨杂管弦。\n东山似蒙顶，愿得从诸贤。"},{"title":"春雪应制","dynasty":"宋","author":"徐铉","tags":[],"content":"繁阴连曙景，瑞雪洒芳辰。\n势密犹疑腊，风和始觉春。\n萦林开玉蕊，飘座裛香尘。\n欲识宸心悦，云谣慰兆人。"},{"title":"进雪诗","dynasty":"宋","author":"徐铉","tags":[],"content":"欲使新正识有年，故飘轻絮伴春还。\n近看琼树笼银阙，远想瑶池带玉关。\n润逐麳麰铺绿野，暖随杯酒上朱顔。\n朝来花萼楼中宴，数曲赓歌雅颂间。"},{"title":"自题山亭三首  其一","dynasty":"宋","author":"徐铉","tags":[],"content":"簪组非无累，园林未是归。\n世喧长不到，何必故山薇。"},{"title":"自题山亭三首  其二","dynasty":"宋","author":"徐铉","tags":[],"content":"小舫行乘月，高斋卧看山。\n退公聊自足，争敢望长闲。"},{"title":"自题山亭三首  其三","dynasty":"宋","author":"徐铉","tags":[],"content":"跂石仍临水，披襟复挂冠。\n机心忘未得，棋局与鱼竿。"},{"title":"和陈表用员外求酒","dynasty":"宋","author":"徐铉","tags":[],"content":"暑天频雨亦频晴，帘外闲云重复轻。\n珍重一壶酬绝唱，向风遥想醉吟声。"},{"title":"奉和右省僕射西亭高卧作","dynasty":"宋","author":"徐铉","tags":[],"content":"院静苍苔积，庭幽怪石欹。\n蝉声当槛急，虹影向簷垂。\n昼漏犹怜永，丛兰未觉衰。\n疏篁巢翡翠，折苇覆鸬鷀。\n对酒襟怀旷，围棋旨趣迟。\n景皆随所尚，物各遂其宜。\n道与时相会，才非民所羁。\n赋诗贻座客，秋事尔何悲。"},{"title":"忆新淦觞池寄孟宾于员外","dynasty":"宋","author":"徐铉","tags":[],"content":"往年淦水驻行轩，引得清流似月圆。\n自有谿光还碧甃，不劳人力递金船。\n润滋苔藓欺茵席，声入杉松当管弦。\n珍重诗人频管领，莫教尘土咽潺潺。"},{"title":"右省僕射后湖亭閒宴铉以宿直先归赋诗留献","dynasty":"宋","author":"徐铉","tags":[],"content":"湖上一阳生，虚亭启高宴。\n枫林烟际出，白鸟波心见。\n主人忘贵达，座客容疵贱。\n独惭残照催，归宿明光殿。"},{"title":"送孟宾于员外还新淦","dynasty":"宋","author":"徐铉","tags":[],"content":"暂来城阙不从容，却佩银鱼隠玉峰。\n双涧水边欹醉石，九仙台下听风松。\n题诗翠壁称逋客，采药春畦狎老农。\n野鹤乘轩云出岫，不知何日再相逢。"},{"title":"孟君别后相续寄书作此酬之","dynasty":"宋","author":"徐铉","tags":[],"content":"多病怯烦暑，短才忧近职。\n跂足北窗风，遥怀浩无极。\n故人易成别，诗句空相忆。\n尺素寄天涯，淦江秋水色。"},{"title":"纳后夕侍宴","dynasty":"宋","author":"徐铉","tags":[],"content":"天上轩星正，云开湛露垂。\n礼容过渭水，宴喜胜瑶池。\n彩雾笼花烛，升龙肃羽仪。\n君臣欢乐日，文物盛明时。\n帘捲银河转，香凝玉漏迟。\n华封倾祝意，觞酒与声诗。"},{"title":"又三绝  其一","dynasty":"宋","author":"徐铉","tags":[],"content":"时平物茂岁功成，重翟排云到玉京。\n四海未知春色至，今宵先入九重城。"},{"title":"又三绝  其二","dynasty":"宋","author":"徐铉","tags":[],"content":"银烛金炉禁漏移，月轮初照万年枝。\n造舟已似文王事，卜世应同八百期。"},{"title":"又三绝  其三","dynasty":"宋","author":"徐铉","tags":[],"content":"汉主承乾帝道光，天家花烛宴昭阳。\n六衣盛礼如金屋，彩笔分题似柏梁。"},{"title":"北苑侍宴杂咏诗 竹","dynasty":"宋","author":"徐铉","tags":[],"content":"劲节生宫苑，虚心奉豫游。\n自然名价重，不羡渭川侯。"},{"title":"北苑侍宴杂咏诗 松","dynasty":"宋","author":"徐铉","tags":[],"content":"细韵风中远，寒青雪后浓。\n繁阴堪避雨，效用待东封。"},{"title":"北苑侍宴杂咏诗 水","dynasty":"宋","author":"徐铉","tags":[],"content":"碧草垂低岸，东风起细波。\n横汾从游宴，何谢到天河。"},{"title":"北苑侍宴杂咏诗 风","dynasty":"宋","author":"徐铉","tags":[],"content":"昨朝纔解冻，今日又开花。\n帝力无人识，谁知玩物华。"},{"title":"北苑侍宴杂咏诗 菊","dynasty":"宋","author":"徐铉","tags":[],"content":"细丽披金彩，氛氲散远馨。\n汎杯频奉赐，缘解制颓龄。"},{"title":"柳枝词十首  其一","dynasty":"宋","author":"徐铉","tags":[],"content":"金马词臣赋小诗，梨园弟子唱新词。\n君恩还似东风意，先入灵和蜀柳枝。"},{"title":"柳枝词十首  其二","dynasty":"宋","author":"徐铉","tags":[],"content":"百草千花共待春，绿杨顔色最惊人。\n天边雨露年年在，上苑芳华岁岁新。"},{"title":"柳枝词十首  其三","dynasty":"宋","author":"徐铉","tags":[],"content":"长爱龙池二月时，毵毵金线弄春姿。\n假饶叶落枝空后，更有梨园笛里吹。"},{"title":"柳枝词十首  其四","dynasty":"宋","author":"徐铉","tags":[],"content":"绿水成文柳带摇，东风初到不鸣条。\n龙舟欲过偏留恋，万缕轻丝拂御桥。"},{"title":"柳枝词十首  其五","dynasty":"宋","author":"徐铉","tags":[],"content":"百尺长条婉麴尘，诗题不尽画难真。\n凭君折向人间种，还似君恩处处春。"},{"title":"柳枝词十首  其六","dynasty":"宋","author":"徐铉","tags":[],"content":"风暖云开晚照明，翠条深映凤皇城。\n人间欲识灵和态，听取新词玉管声。"},{"title":"柳枝词十首  其七","dynasty":"宋","author":"徐铉","tags":[],"content":"醉折垂杨唱柳枝，金城三月走金羁。\n年年为爱新条好，不觉苍华也似丝。"},{"title":"柳枝词十首  其八","dynasty":"宋","author":"徐铉","tags":[],"content":"新春花柳竞芳姿，偏爱垂杨拂地枝。\n天子徧教词客赋，宫中要唱洞箫词。"},{"title":"柳枝词十首  其九","dynasty":"宋","author":"徐铉","tags":[],"content":"凝碧池头蘸翠涟，凤皇楼畔簇晴烟。\n新词欲咏知难咏，说与双成入管弦。"},{"title":"柳枝词十首  其一○","dynasty":"宋","author":"徐铉","tags":[],"content":"侍从甘泉与未央，移舟偏要近垂杨。\n樱桃未绽梅先老，折得柔条百尺长。"},{"title":"奉和宫傅相公怀旧见寄四十韵","dynasty":"宋","author":"徐铉","tags":[],"content":"谢傅功成德望全，鸾台初下正萧然。\n抟风乍息三千里，感旧重怀四十年。\n西掖新官同贾马，南朝兴运似开天。\n文辞职业分工拙，流辈班资让后先。\n每愧陋容劳刻画，长惭顽石费凋鎸。\n晨趋纶掖吟春永，夕会精庐待月圆。\n立马有时同草诏，联镳几处共成篇。\n闲歌柳叶翻新曲，醉咏桃花促绮筵。\n少壮况逢时世好，经过宁虑岁华迁。\n云龙得路须腾跃，社栎非材合弃捐。\n再谒湘江犹是幸，两还宣室竟何缘。\n已知瑕玷劳磨莹，又得官司重接连。\n听漏分宵趋建礼，从游同召赴甘泉。\n云开阊阖分台殿，风过华林度管弦。\n行止不离宫仗影，衣裾尝惹御炉烟。\n师资稷契论中礼，依止山公典小铨。\n多谢天波垂赤管，敢教晨景过华砖。\n翾飞附骥方经远，巨楫垂风遂济川。\n玉烛调时钧轴正，台阶平处德星悬。\n岩廊礼绝威容肃，布素情深友好偏。\n长拟营巢安大厦，忽经操钺领中权。\n吴门日丽龙衔节，京口沙晴鷁画船。\n盖代名高方赫赫，恋恩心切更乾乾。\n袁安辞气忠仍恳，吴汉精诚直且专。\n却许丘明师纪传，更容疏广奉周旋。\n朱门自得施行马，厚禄何妨食万钱。\n密疏尚应劳献替，清谈唯见论空玄。\n东山妓乐供闲步，北牖风凉足晏眠。\n玄武湖边林隠见，五城桥下棹洄沿。\n曾移苑树开红药，新凿家池种白莲。\n不遣前驺妨野逸，别寻逋客互招延。\n棋枰寂静陈虚阁，诗笔沉吟噼彩牋。\n往事偶来春梦里，閒愁因动落花前。\n青云旧侣嗟谁在，白首亲情倍见怜。\n尽日凝思殊怅望，一章追叙信精研。\n韶顔莫与年争竞，世虑须凭道节宣。\n幸喜书生为将相，定由阴德致神仙。\n羊公剩有登临兴，尚子都无嫁娶牵。\n退象天山镇浮竞，起为霖雨润原田。\n从容自保君臣契，何必扁舟始是贤。"},{"title":"右省僕射相公垂览和诗复贻长句辄次来韵","dynasty":"宋","author":"徐铉","tags":[],"content":"西院春归道思深，披衣闲听暝猿吟。\n铺陈政事留黄阁，偃息神机在素琴。\n玉柄暂时疏末座，瑶华频复惠清音。\n开晴便作东山约，共赏烟霞放旷心。"},{"title":"九日落星山登高","dynasty":"宋","author":"徐铉","tags":[],"content":"秋暮天高稻穟成，落星山上会诸宾。\n黄花汎酒依流俗，白髮满头思古人。\n岩影晚看云出岫，湖光遥见客垂纶。\n风烟不改年长度，终待林泉老此身。"},{"title":"十日和张少监","dynasty":"宋","author":"徐铉","tags":[],"content":"重阳高会古平台，吟徧秋光始下来。\n黄菊后期香未减，新诗捧得眼还开。\n每因佳节知身老，却忆前欢似梦迴。\n且喜清时屡行乐，是非名利尽悠哉。"},{"title":"御筵送邓王","dynasty":"宋","author":"徐铉","tags":[],"content":"禁里秋光似水清，林烟池影共离情。\n暂移黄阁只三载，却望紫垣都数程。\n满座清风天子送，随车甘雨郡人迎。\n绮霞阁上诗题在，从此还应有颂声。"},{"title":"和张少监晚菊","dynasty":"宋","author":"徐铉","tags":[],"content":"忆共庭兰倚砌栽，柔条轻吹独依隈。\n自知佳节终堪赏，为惜流光未忍开。\n采撷也须盈掌握，馨香还解满罇罍。\n今朝旬假犹无事，更好登临汎一杯。"},{"title":"送冯侍御","dynasty":"宋","author":"徐铉","tags":[],"content":"闻君竹马戏毗陵，谁道观风自六卿。\n今日声明光旧物，共看旌旆拥书生。\n斩蛟桥下谿烟碧，射虎亭边草路清。\n应念筵中倍离恨，老来偏重十年兄。"},{"title":"又绝句寄题毗陵驿","dynasty":"宋","author":"徐铉","tags":[],"content":"曾持使节驻毗陵，长与州人有旧情。\n为向驿桥风月道，舍人髭鬓白千茎。"},{"title":"陈侍郎宅观花烛","dynasty":"宋","author":"徐铉","tags":[],"content":"今夜银河万里秋，人言织女嫁牵牛。\n珮声寥亮和金奏，烛影荧煌映玉鈎。\n座客亦从天子赐，更筹须为主人留。\n世间盛事君知否，朝下鸾台夕凤楼。"},{"title":"送萧尚书致仕归庐陵","dynasty":"宋","author":"徐铉","tags":[],"content":"江海分飞二十春，重论前事不堪闻。\n主忧臣辱谁非我，曲突徙薪唯有君。\n金紫满身皆外物，雪霜垂领便离羣。\n鹤归华表望不尽，玉笥山头多白云。"},{"title":"赋得秋江晚照","dynasty":"宋","author":"徐铉","tags":[],"content":"落日照平流，晴空万里秋。\n轻明动枫叶，点的乱沙鸥。\n罾网鱼梁静，籉簦稻穗收。\n不教行乐倦，冉冉下城楼。"},{"title":"奉和子龙大监与舍弟赠答之什","dynasty":"宋","author":"徐铉","tags":[],"content":"石渠东观两优贤，明主知臣岂偶然。\n鵷鹭分行皆接武，金兰同好共忘年。\n怀恩未遂林泉约，窃位空惭组绶悬。\n多少深情知不尽，好音相慰强成篇。"},{"title":"史馆庭梅见其毫末历载三十今已半枯同僚诸公唯相公与铉在耳睹物兴感率成短篇谨书献上伏惟垂览","dynasty":"宋","author":"徐铉","tags":[],"content":"东观婆娑树，曾怜甲坼时。\n繁英共攀折，芳岁几推移。\n往事皆陈迹，清香亦暗衰。\n相看宜自喜，双鬓合垂丝。"},{"title":"太傅相公深感庭梅再成绝唱曲垂借示倍认知怜谨用旧韵攀和","dynasty":"宋","author":"徐铉","tags":[],"content":"禁省繁华地，含芳自一时。\n雪英开复落，红药植还移。\n静想分今昔，频吟歎盛衰。\n多情共如此，争免鬓成丝。"},{"title":"太傅相公以庭梅二篇许舍弟同赋再迂藻思曲有虚称谨依韵奉和庶申感谢","dynasty":"宋","author":"徐铉","tags":[],"content":"旧眷终无替，流光自足悲。\n攀条感花萼，和曲许埙箎。\n前会成春梦，何人更己知。\n缘情聊借喻，争敢道言诗。"},{"title":"和锺大监汎舟同游见示","dynasty":"宋","author":"徐铉","tags":[],"content":"潮沟横趣北山阿，一月三游未是多。\n老去交亲难暂舍，閒中滋味更无过。\n谿桥树映行人渡，村径风飘牧竖歌。\n孤櫂乱流偏有兴，满川晴日弄微波。"},{"title":"又和游光睦院","dynasty":"宋","author":"徐铉","tags":[],"content":"寺门山水际，清浅照孱顔。\n客櫂晚维岸，僧房犹掩关。\n日华穿竹静，云影过阶閒。\n箕踞一长啸，忘怀物我间。"},{"title":"和张少监舟中望蒋山","dynasty":"宋","author":"徐铉","tags":[],"content":"谿路向还背，前山高复重。\n纷披红叶树，间鬭白云峰。\n尽日慵移櫂，何年醉倚松。\n自知闲未得，不敢笑周顒。"},{"title":"茱萸诗","dynasty":"宋","author":"徐铉","tags":[],"content":"万物庆西成，茱萸独擅名。\n房排红结小，香透夹衣轻。\n宿露霑犹重，朝阳照更明。\n长和菊花酒，高宴奉西清。"},{"title":"奉和御製茱萸","dynasty":"宋","author":"徐铉","tags":[],"content":"台畔西风御果新，芳香精彩丽萧辰。\n柔条细叶妆治好，紫蔕红芳点缀匀。\n几朵得陪天上宴，千株长作洞中春。\n今朝圣藻偏流咏，黄菊无由更敢邻。"},{"title":"蒙恩赐酒奉旨令醉进诗以谢","dynasty":"宋","author":"徐铉","tags":[],"content":"明光殿里夜迢迢，多病逢秋自寂寥。\n蜡炬乍传丹凤诏，御题初认白云谣。\n今宵幸识衢罇味，明日知停入閤朝。\n为感君恩判一醉，不烦辛苦解金貂。"},{"title":"秋日汎舟赋苹花","dynasty":"宋","author":"徐铉","tags":[],"content":"素豔拥行舟，清香覆碧流。\n远烟分的的，轻浪汎悠悠。\n雨歇平湖满，风凉运渎秋。\n今朝流咏处，即是白苹洲。"},{"title":"题梁王旧园","dynasty":"宋","author":"徐铉","tags":[],"content":"梁王旧馆枕潮沟，共引垂藤繫小舟。\n树倚荒台风淅淅，草埋欹石雨修修。\n门前不见邹枚醉，池上时闻雁鹜愁。\n节士逢秋多感激，不须频向此中游。"},{"title":"奉酬度支陈员外","dynasty":"宋","author":"徐铉","tags":[],"content":"古来贤达士，驰骛唯羣书。\n非礼誓弗习，违道无与居。\n儒家苦迂阔，遂将世情疏。\n吾友嗣世德，古风蔼有馀。\n幸遇汉文皇，握兰佩金鱼。\n俯视长沙赋，悽悽将焉如。"},{"title":"明道人归西林求题院额作此送之","dynasty":"宋","author":"徐铉","tags":[],"content":"昔从岐阳狩，簪缨满翠微。\n十年劳我梦，今日送师归。\n曳尾龟应乐，乘轩鹤谩肥。\n含情题小篆，将去挂岩扉。"},{"title":"送宣州丘判官","dynasty":"宋","author":"徐铉","tags":[],"content":"宪署游从阻，平台道路赊。\n喜君驰后乘，于此会仙槎。\n缓酌迟飞盖，微吟望绮霞。\n相迎在春渚，暂别莫咨嗟。"},{"title":"北使还襄邑道中作","dynasty":"宋","author":"徐铉","tags":[],"content":"九月三十日，独行梁宋道。\n河流激似飞，林叶翻如扫。\n程遥苦昼短，野迥知寒早。\n还家亦不閒，要且还家了。"},{"title":"禁中新月","dynasty":"宋","author":"徐铉","tags":[],"content":"今夕拜新月，沉沉禁署中。\n玉绳疏间彩，金掌静无风。\n节换知身老，时平见岁功。\n吟看北墀暝，兰烬坠微红。"},{"title":"观吉王花烛","dynasty":"宋","author":"徐铉","tags":[],"content":"王门嘉礼万人观，况是新承置醴欢。\n花烛喧阗丞相府，星辰摇动远游冠。\n歌声暂阕闻宫漏，云影初开见露盘。\n帝里佳期频赋颂，长留故事在金銮。"},{"title":"棋赌赋诗输刘起居","dynasty":"宋","author":"徐铉","tags":[],"content":"刻烛知无取，争先素未精。\n本图忘物我，何必计输赢。\n赌墅终规利，焚囊亦近名。\n不如相视笑，高咏两三声。"},{"title":"春尽日游后湖赠刘起居","dynasty":"宋","author":"徐铉","tags":[],"content":"今朝湖上送春归，万顷澄波照白髭。\n笑折残花劝君酒，金丹成熟是何时。"},{"title":"送察院李侍御使庐陵因寄孟员外","dynasty":"宋","author":"徐铉","tags":[],"content":"绣衣乘驿急如星，山水何妨寄野情。\n肯向九仙台下歇，閒听孟叟醉吟声。"},{"title":"后湖访古各赋一题得西邸","dynasty":"宋","author":"徐铉","tags":[],"content":"南朝藩阃地，八友旧招寻。\n事往山光在，春晴草色深。\n曲池鱼自乐，丛桂鸟频吟。\n今日中兴运，犹怀翰墨林。"},{"title":"送德迈道人之豫章","dynasty":"宋","author":"徐铉","tags":[],"content":"禅灵桥畔落残花，桥上离情对日斜。\n顾我乘轩惭组绶，羡师飞锡指烟霞。\n楼中西岭真君宅，门外南州处士家。\n莫道空谈便无事，碧云诗思更无涯。"},{"title":"送陈秘监归泉州","dynasty":"宋","author":"徐铉","tags":[],"content":"风满潮沟木叶飞，水边行客驻骖騑。\n三朝恩泽冯唐老，万里乡关贺监归。\n世路穷通前事远，半生谈笑此心违。\n离歌不识高堂庆，特地令人泪满衣。"},{"title":"又听霓裳羽衣曲送陈君","dynasty":"宋","author":"徐铉","tags":[],"content":"清商一曲远人行，桃叶津头月正明。\n此是开元太平曲，莫教偏作别离声。"},{"title":"又题白鹭洲江鸥送陈君","dynasty":"宋","author":"徐铉","tags":[],"content":"白鹭洲边江路斜，轻鸥接翼满平沙。\n吾徒来送远行客，停舟为尔长歎息。\n酒旗渔艇两无猜，月影芦花镇相得。\n离筵一曲怨复清，满座销魂鸟不惊。\n人生不及水禽乐，安用虚名上麟阁。\n同心携手今如此，金鼎丹砂何寂寞。\n天涯后会眇难期，从此又应添白髭。\n愿君不忘分飞处，长保翩翩洁白姿。"},{"title":"奉和御製雪","dynasty":"宋","author":"徐铉","tags":[],"content":"丰登盈尺瑞，物象九门深。\n璧照环丹砌，梅花满上林。\n茶香偏自得，酒力讵难禁。\n别有寒郊外，银河映玉岑。"},{"title":"奉和御製打毬","dynasty":"宋","author":"徐铉","tags":[],"content":"上闲精习渥洼骢，玉镂花鞍锦覆騣。\n金埒无尘初裛露，朱旗向日自生风。\n雷传画鼓偏增气，星度飞毬欲映空。\n共道宸游因习武，凯歌犹似奏平戎。"},{"title":"又五言","dynasty":"宋","author":"徐铉","tags":[],"content":"彩仗映花鞯，春庭散曙烟。\n毬飞皆应手，马骏不须鞭。\n仙乐飘云外，祥风近日边。\n筹多不虚发，制胜在机先。"},{"title":"奉和御製春雨","dynasty":"宋","author":"徐铉","tags":[],"content":"祁祁甘雨正当春，草树精神一倍新。\n匀洒农郊偏长麦，缓飘花槛不惊人。\n密随宫仗环青辂，普逐皇恩下紫宸。\n霁后楼台更堪望，满园桃李间松筠。"},{"title":"冬至日奉和御製","dynasty":"宋","author":"徐铉","tags":[],"content":"吹律政知宽，迎长物倍安。\n初阳殊胜腊，积雪更添寒。\n庭实罗千品，珍符荐百般。\n羣臣同偶圣，不歎夜漫漫。"},{"title":"奉和御製寒食十韵","dynasty":"宋","author":"徐铉","tags":[],"content":"朝阳散宿烟，登望思悠然。\n簷影晴偏暖，云容晚更鲜。\n共欢时景好，不惜岁华迁。\n旋试娇骢步，新调宝瑟弦。\n宫花红照耀，御水碧潺湲。\n歌吹清连夜，辎軿丽满川。\n依林张幄幕，夹道建鞦韆。\n仙乐来天上，祥光起日边。\n游丝轻冉冉，芳草绿芊芊。\n圣製如春色，周流遍八埏。"},{"title":"奉和御製岁日二首  其一","dynasty":"宋","author":"徐铉","tags":[],"content":"运曆三元正，升平太古同。\n五侯皆辑瑞，四海尽占风。\n圣政乾行内，羣生寿域中。\n撞钟元会罢，晃朗日升东。"},{"title":"奉和御製岁日二首  其二","dynasty":"宋","author":"徐铉","tags":[],"content":"正仗临轩万国来，汉仪周礼尽堪咍。\n光浮云盖青龙转，香透椒花白兽开。\n庆赐应时均亿兆，卜年从此数京垓。\n羣臣共感文明运，况是天言诫懋哉。"},{"title":"奉和御製上元灯","dynasty":"宋","author":"徐铉","tags":[],"content":"幔亭高敞九门前，银箭迟迟夜漏迁。\n明月静添华烛影，和风时度御炉烟。\n朱轮绣毂车声接，玉勒金羁马首骈。\n一曲云谣飞圣藻，万方歌咏仰尧天。"},{"title":"奉和御製烟","dynasty":"宋","author":"徐铉","tags":[],"content":"春晴纤霭映斜阳，羃羃偏能覆水乡。\n浓似庆云同馥郁，薄如轻素自飞扬。\n堤横新柳真成画，楼对遥山正好望。\n谁见朝元香桉上，龙旂交影共腾骧。"},{"title":"奉和御製暑中书怀","dynasty":"宋","author":"徐铉","tags":[],"content":"浴殿晨开气象新，虚亭金井辘轳鸣。\n阴成杨柳千丝密，凉入襟怀一扇轻。\n寒水乍沉朱李熟，薰绡长有好风生。\n高楼更称频临望，台笠行歌麦陇青。"},{"title":"奉和御製闻早蝉","dynasty":"宋","author":"徐铉","tags":[],"content":"绿树阴阴惬豫游，早蝉清韵远还收。\n唤迴昼梦和宫漏，引起微凉助麦秋。\n禁柳烟中飞乍觉，御沟声里听偏幽。\n羣生遂性宸章悦，从此人间不识愁。"},{"title":"奉和御製夏中垂钓作","dynasty":"宋","author":"徐铉","tags":[],"content":"物茂时平日正长，翠华停驭睠方塘。\n文竿乍拂圆荷动，頳尾时翻素荇香。\n睿赏只应从暇豫，圣恩宁肯间沉翔。\n吞舟自是贪芳饵，犹笑成汤一面张。"},{"title":"奉和御製殿前松兼以书事","dynasty":"宋","author":"徐铉","tags":[],"content":"长松修干列承明，虎盼龙盘气貌灵。\n风度乍闻琴曲调，巢高初见鹤仪形。\n枝笼陛戟寒生槛，叶带鑪烟翠满庭。\n涧底山头各生殖，託根争似在青冥。"},{"title":"奉和御製扇","dynasty":"宋","author":"徐铉","tags":[],"content":"齐纨新裂月轮全，蝉雀分明彩翠鲜。\n救暍自符仁主意，扬风须假手中扇。\n暂遮楼日霞光透，半掩歌唇宝靥圆。\n一曲睿调精比兴，好将金石奉凋鎸。"},{"title":"奉和御製棋二首  其一","dynasty":"宋","author":"徐铉","tags":[],"content":"制法精微自帝尧，势如天阵布週遭。\n沉思迥觉忘千虑，妙诀终须附六韬。\n急劫未分香印匝，一枰初满月华高。\n御词仍许羣臣和，愁杀山中玉兔毫。"},{"title":"奉和御製棋二首  其二","dynasty":"宋","author":"徐铉","tags":[],"content":"常嫌羣艺用心麤，不及棋枰出万途。\n妙似孙吴论上策，深如夔益赞訏谟。\n静陈玉槛连琴榻，密映珠帘对酒壶。\n圣智纵横归掌握，一先终不费多图。"},{"title":"奉和御製早春","dynasty":"宋","author":"徐铉","tags":["泰山"],"content":"羣生遂性得天真，阳景无私发秀匀。\n尧曆永从新律正，皇恩散作万方春。\n华林日丽红苞拆，太液冰消绿浪新。\n天意分明启昌运，岱宗即看报羣神。"},{"title":"应制赏花","dynasty":"宋","author":"徐铉","tags":[],"content":"上林春暮紫英开，组绣成帷荫玉阶。\n艳逐晨光随步武，香和轻翠透襟怀。\n生成泽广时芳茂，鱼水情通乐韵谐。\n禁篽年年陪睿赏，何时梁甫奉燔柴。"},{"title":"和陈处士在雍丘见寄","dynasty":"宋","author":"徐铉","tags":[],"content":"衰薄喜多幸，退公谁与闲。\n高人乘兴去，相望两程间。\n卷箔有微雪，登楼无远山。\n清谈胜题赠，何日杖藜还。"},{"title":"送汤舍人之陈州","dynasty":"宋","author":"徐铉","tags":[],"content":"尼父恓惶地，离情向此偏。\n家贫聊复尔，道在肯徒然。\n诗景明松雪，乡山隔水烟。\n三年须赴召，莫恋瓮头眠。"},{"title":"送阮监丞赴馀杭","dynasty":"宋","author":"徐铉","tags":["西湖"],"content":"杨柳依依水岸斜，鷁舟东去思无涯。\n坐临棋局延明月，行采题诗对落花。\n虚白亭中多宴赏，钱塘湖上剩烟霞。\n风光到处宜携酒，况有馀杭阿姥家。"},{"title":"送容州程员外端州吴员外","dynasty":"宋","author":"徐铉","tags":[],"content":"士生秉道义，公论重才名。\n美哉双白璧，高价等连城。\n昔在南国时，折桂尝抗衡。\n今为北朝客，通籍齐振缨。\n连镳适炎徼，并命典州兵。\n地远乃寄重，无为惮遐征。\n俗杂则财难，当在通其情。\n投香与还珠，前哲有遗声。\n君看奏谏者，接武趋承明。\n掺袂赠斯言，斯言勿见轻。"},{"title":"和颍川曹监军","dynasty":"宋","author":"徐铉","tags":[],"content":"别离情绪两难任，消遣唯应有醉吟。\n冉冉光阴玄鬓改，勤勤书札旧情深。\n凉宵梦寐清淮月，永日徘徊玉树阴。\n野鹤乘轩无所用，角巾何日返中林。"},{"title":"和清源太保閒居偶怀","dynasty":"宋","author":"徐铉","tags":[],"content":"朝退閒斋落叶天，道心真气本仙源。\n帘前风月澄秋景，门外轮蹄任世喧。\n棋罢早寒生北户，酒醒黄菊满西园。\n时人自有思齐者，践迹观形不在言。"},{"title":"又和寄光山徐员外","dynasty":"宋","author":"徐铉","tags":[],"content":"早年南国日追随，冠剑晶荧佩陆离。\n匪石心诚徒自许，浮云踪迹信难知。\n官閒从饮扶头酒，地僻谁同敌手棋。\n门馆旧恩今更重，高斋遥枉谢公诗。"},{"title":"和徐秘书","dynasty":"宋","author":"徐铉","tags":[],"content":"年少支离奈命何，悲秋怀旧苦吟多。\n龙泉有气终难掩，荆玉无瑕岂惮磨。\n会偶良工收杞梓，莫将閒梦挂烟萝。\n他年得路抟风去，肯念今朝煦沫么。"},{"title":"送汪处士还黟歙","dynasty":"宋","author":"徐铉","tags":[],"content":"孤云野鹤任天真，乘兴游梁又适秦。\n兴去却归南国去，黄山何谢武陵春。"},{"title":"和翰长闻西枢副翰邻居夜宴","dynasty":"宋","author":"徐铉","tags":[],"content":"开筵别有邻居兴，卜夜应怜禁漏长。\n旧友不期争命驾，新姬凭宠剩传觞。\n香烟结雾笼金鸭，烛焰成花照杏梁。\n京邑衣冠多胜赏，鲈鱼争敢道思乡。"},{"title":"和清源太保寄湖州潘郎中","dynasty":"宋","author":"徐铉","tags":[],"content":"老大离羣一倍愁，谿山风物且淹留。\n醖成春酒谁斟酌，抄得新书自校雠。\n莫似牧之矜旷达，须教子重让风流。\n恩门旧分知难忘，题取新诗上郡楼。"},{"title":"送南华张主簿改承县","dynasty":"宋","author":"徐铉","tags":[],"content":"适去庄生邑，还临孔父乡。\n仍闻旧隠处，近在武夷傍。\n道气年长度，儒风日以光。\n何时看解组，归去事仙方。"},{"title":"和白州钱使君上元夜侍宴","dynasty":"宋","author":"徐铉","tags":[],"content":"御宴宵陈敞百层，君恩芳景两难胜。\n风传天上九成乐，月映楼前万树灯。\n醉捧玉觞疑梦寐，静临丹槛似飞腾。\n因观谢守窗中咏，自愧瀛洲是滥登。"},{"title":"送苏州梁补阙","dynasty":"宋","author":"徐铉","tags":[],"content":"轧轧朱轮道路长，虎丘山下剩春光。\n军城旧是吴王国，郡守曾为谏署郎。\n祖席咏歌金玉振，下车条教蕙兰香。\n青云旧是高飞处，三载徘徊亦未妨。"},{"title":"和金州钱太保春雨","dynasty":"宋","author":"徐铉","tags":[],"content":"濛濛膏雨远空迷，点滴圆纹水绕堤。\n柳带喜如和醉舞，花房愁似宿妆啼。\n烟笼麦陇连天阔，云映渔舟掠岸低。\n廉使解分天子念，一篇骚雅慰蒸黎。"},{"title":"送高秀才","dynasty":"宋","author":"徐铉","tags":[],"content":"龙门一上嫌轻进，关塞西游自爱山。\n缑岭春归林影密，津桥人静水声閒。\n如今正得幽寻兴，佗日青云不易还。"},{"title":"送施州单员外","dynasty":"宋","author":"徐铉","tags":[],"content":"精金百鍊始知难，何似仙枝两度攀。\n名逐凤书归故里，身从鸟道入巴山。\n诏宣远俗皇恩厚，惠洽齐民利刃闲。\n珍重加餐顺风土，归来高步七人班。"},{"title":"送宣州张员外","dynasty":"宋","author":"徐铉","tags":[],"content":"故国干戈后，怜君得意归。\n绮霞横郡阁，犀烛照渔矶。\n天迥青山远，江平白鸟飞。\n此行同衣锦，况是老莱衣。"},{"title":"和筠州谈鍊师见寄","dynasty":"宋","author":"徐铉","tags":[],"content":"共叹崑冈火，谁知玉自分。\n寂寥人境外，萧索数峰云。\n真籙终年秘，空歌偶得闻。\n应怜霸陵上，衰病故将军。"},{"title":"送吴郎西使成州","dynasty":"宋","author":"徐铉","tags":[],"content":"所向皆为道，遐征岂足辞。\n中华垂尽处，别路正秋时。\n高阁兰台笔，閒吟板屋诗。\n良工无弃物，珍重岁寒姿。"},{"title":"送下博陈员外","dynasty":"宋","author":"徐铉","tags":[],"content":"旷望丛台路，飘颻楚塞人。\n琴堂无故旧，何计免霑巾。"},{"title":"送净道人","dynasty":"宋","author":"徐铉","tags":[],"content":"北阜与西山，前期梦寐间。\n羡师乘兴去，应拟此生闲。\n乔木人谁在，鲈鱼我未还。\n归心寄秋水，东去日潺潺。"},{"title":"邺都行在和刁秘书见寄","dynasty":"宋","author":"徐铉","tags":[],"content":"征袍结束从宸游，边上尘清见戍楼。\n柏殿赋诗知是幸，茂陵多病自堪愁。\n清漳幽咽长流恨，铜雀荒凉几换秋。\n深羡高眠全道气，姓名应已在丹丘。"},{"title":"和旻道人见寄","dynasty":"宋","author":"徐铉","tags":[],"content":"戎服非吾事，华缨寄此身。\n谬为金马客，本是钓乡人。\n引领梁园雪，扬鞭辇路尘。\n知师亦多病，拥褐侍阳春。"},{"title":"和复州李太保酬笔","dynasty":"宋","author":"徐铉","tags":[],"content":"处处良工事笔锋，宣毫自昔最称雄。\n因思南国巾箱学，愿入兰台掌握中。\n委质幸归彫玉匣，操词曾侍兔园公。\n一篇丽藻真閒暇，共仰才多道不穷。"},{"title":"送蒯员外东游旧治","dynasty":"宋","author":"徐铉","tags":[],"content":"百岁犹强健，知君即地仙。\n孤飞下华表，太息问桑田。\n故吏今谁在，高名昔共传。\n伊余亦遗老，相送一潸然。"},{"title":"送王监丞之历阳","dynasty":"宋","author":"徐铉","tags":[],"content":"歎息曾游处，江边故郡城。\n青襟空皓首，往事似前生。\n绿绶君重绾，华簪我尚荣。\n年衰俱近道，莫话别离情。"},{"title":"送阮殿丞之静海","dynasty":"宋","author":"徐铉","tags":[],"content":"闻子东征效远官，行行春色黯离魂。\n中途辍棹寻吴苑，西向登楼望海门。\n鵩舍曾嗟经岁谪，灵光空念岿然存。\n陵迁谷变今如此，为我停骖尽酒罇。"},{"title":"送周员外之达","dynasty":"宋","author":"徐铉","tags":[],"content":"之子敷王泽，迢迢蜀栈东。\n颁条有馀刃，对酒与谁同。\n身占贤良籍，家传道德风。\n远民思静理，即此是阴功。"},{"title":"送长社胡明府","dynasty":"宋","author":"徐铉","tags":[],"content":"黄绶繫未稳，桂枝香尚新。\n琴堂宁久次，谏署正求人。\n皎皎凉秋月，飘飘清路尘。\n元常有遗翰，求作箧中珍。"},{"title":"送表姪达师归鄱阳","dynasty":"宋","author":"徐铉","tags":[],"content":"故乡禾黍世亲稀，中表相寻只有师。\n惆怅离怀向何许，鄱阳湖上叶飞时。"},{"title":"送秘阁朱员外知复州","dynasty":"宋","author":"徐铉","tags":[],"content":"景陵山水旧知名，珍重诗人建隼行。\n未免簿书劳利刃，省贪烟月纵高情。\n扬雄阁下诸生送，陆羽门前百吏迎。\n圣代羣贤皆得路，三年倾首望鹏程。"},{"title":"送浄道人东游","dynasty":"宋","author":"徐铉","tags":[],"content":"身服竺乾教，心为邹鲁儒。\n观风游稷下，访古入中都。\n短景程途远，寒原店舍孤。\n东州多俊造，能赏碧云无。"},{"title":"送李道士南游","dynasty":"宋","author":"徐铉","tags":[],"content":"云水李道士，曾为中贵人。\n绮纨终不恋，松鹤自相亲。\n云气苍梧晚，芳华紫盖春。\n匏瓜老犹繫，惆怅望行尘。"},{"title":"送国子徐博士之澧州","dynasty":"宋","author":"徐铉","tags":[],"content":"多才适世用，学者不遑处。\n新词八咏楼，更汎涔阳浦。\n行当应列宿，且复施甘雨。\n高斋閒坐时，清谈孰为伍。"},{"title":"送钱副使黎阳发运","dynasty":"宋","author":"徐铉","tags":[],"content":"一盃寒食酒，珍重送君行。\n花影黎阳渡，春风浚水声。\n汎舟无废事，骋骥有修程。\n应用方无暇，何须怆别情。"},{"title":"寄张阶州","dynasty":"宋","author":"徐铉","tags":[],"content":"仪甫秉忠信，神明自来舍。\n绛灌虽不容，蛮貊皆从化。\n荣名任纷纠，道性常閒暇。\n传语当途人，无为劳歎吒。"},{"title":"送文懿大师浄公西游","dynasty":"宋","author":"徐铉","tags":[],"content":"乘兴西游谁与同，一囊诗藁一枝筇。\n厌栖庐岳莲花社，却访南山紫阁峰。\n怀古有时应怅望，寻幽何处不从容。\n关中风物常牵梦，老卧闲曹转放慵。"},{"title":"奉和武功学士舍人纪赠文懿大师浄公  其一","dynasty":"宋","author":"徐铉","tags":[],"content":"旧国荒凉成黍稷，故交危脆似琉璃。\n高人独喜汤师在，手把新文数道碑。"},{"title":"奉和武功学士舍人纪赠文懿大师浄公  其二","dynasty":"宋","author":"徐铉","tags":[],"content":"满卷文章为世重，出尘心迹少人同。\n腾腾自得修真理，不管浮生觉梦中。"},{"title":"奉和武功学士舍人纪赠文懿大师浄公  其三","dynasty":"宋","author":"徐铉","tags":["长江"],"content":"文似春华铺晓陌，思如泉涌注长江。\n诗情道性知无梦，频见残灯照曙窗。"},{"title":"奉和武功学士舍人纪赠文懿大师浄公  其四","dynasty":"宋","author":"徐铉","tags":[],"content":"已洁心源超世表，却缘诗句有时名。\n初闻行业如耆宿，及见容顔是后生。"},{"title":"奉和武功学士舍人纪赠文懿大师浄公  其五","dynasty":"宋","author":"徐铉","tags":[],"content":"只有閒情搜景物，不将客鬓惜流光。\n京华才子多文会，衆许清词每擅场。"},{"title":"奉和武功学士舍人纪赠文懿大师浄公  其六","dynasty":"宋","author":"徐铉","tags":[],"content":"惠远禅师名素重，维摩居士室皆空。\n羣公竞有诗相赠，组绣珠玑满袖中。"},{"title":"奉和武功学士舍人纪赠文懿大师浄公  其七","dynasty":"宋","author":"徐铉","tags":[],"content":"南朝人物古犹今，只恐前身是道林。\n处处经行常自适，不妨谭笑不妨吟。"},{"title":"奉和武功学士舍人纪赠文懿大师浄公  其八","dynasty":"宋","author":"徐铉","tags":[],"content":"往往冥搜宵不寐，时时任性昼仍眠。\n高情丽句谁偏重，圣代词臣李谪仙。"},{"title":"奉和武功学士舍人纪赠文懿大师浄公  其九","dynasty":"宋","author":"徐铉","tags":[],"content":"霜髯病叟掩闲扃，禅客相寻有故情。\n每忆江南初识面，至今犹得爱才名。"},{"title":"咏史","dynasty":"宋","author":"徐铉","tags":[],"content":"京洛多权豪，游服相追随。\n青牛中甸车，白马连环羁。\n珩珮竞照耀，绅组旧参差。\n驺鸣行人驻，倏若流风驰。\n名园不问主，下辇辄失嬉。\n秦官锡凋盘，光禄假羽巵。\n侏儒善为优，邯郸有名姬。\n坐客应馀论，顾眄成恩私。\n卤簿留国门，谁何不敢讥。\n归来卧华堂，琐窗承文楣。\n武夫莹庭阶，璧璫攒荣题。\n列烛正晶荧，喷香常逶迤。\n明朝入君门，密侍白玉墀。\n开言迎合旨，羣公默无为。\n乍请考工地，亦拜床下儿。\n吹嘘枯稊生，指顾千钧移。\n回瞻狥名士，獧介尔何施。\n朱云折槛去，梅福弃官归。\n寂寞扬子云，口吃不能辞。\n着书述圣道，徒许俗人嗤。\n汉室已久坏，往事垂于兹。\n眇然千载下，慷慨有馀悲。"},{"title":"送曾直馆归宁泉州","dynasty":"宋","author":"徐铉","tags":[],"content":"常怜客子倦征岐，谁似曾郎得意归。\n厅琐石渠封简册，手持仙桂拜庭闱。\n舟横剑浦凌清濑，马过猿岩点翠微。\n却笑辽东千岁鹤，下来空歎昔人非。"},{"title":"送乐学士知舒州","dynasty":"宋","author":"徐铉","tags":[],"content":"忆在同安郡，谁知是胜游。\n仙山常独往，骚客自忘忧。\n暂别经多难，劳生已白头。\n羡君驱蒨旆，兼得漱清流。\n民俗常如古，风光最称秋。\n短歌聊抒意，为我谢沙鸥。"},{"title":"送慎大卿解官侍亲","dynasty":"宋","author":"徐铉","tags":[],"content":"圣朝无事九卿閒，蔼蔼东门綵服还。\n旧日高名齐汲郑，今朝至行似曾顔。\n更怜霜髩垂玄髮，犹恨深居远旧山。\n老鹤乘轩真自愧，徘徊空在稻粱间。"},{"title":"代书寄泗州钱侍郎","dynasty":"宋","author":"徐铉","tags":[],"content":"起部纡两绶，恢恢刃有馀。\n既为侍中郎，又复专城居。\n无久恋铃阁，早应还直庐。\n浚川春水满，珍重寄双鱼。"},{"title":"寄舒州乐学士","dynasty":"宋","author":"徐铉","tags":[],"content":"皖伯台前绿树春，吴塘初下碧溪分。\n旧游风景长牵梦，遥羡高斋望白云。"},{"title":"送吴支使之长安","dynasty":"宋","author":"徐铉","tags":[],"content":"幕府清资新雨露，高阳旧第久尘埃。\n百年遗老知谁在，应喜辽东鹤下来。"},{"title":"和谭鍊师见寄","dynasty":"宋","author":"徐铉","tags":[],"content":"一别高人世事多，归山歧路转蹉跎。\n定知上药延衰齿，每忆玄谈养太和。\n任道人生如梦寐，也从时态起风波。\n锦囊真籙遥相许，只待飙轮更一过。"},{"title":"和钱秘监与边谏议南宫同直赠答","dynasty":"宋","author":"徐铉","tags":[],"content":"筵上诗题共笔床，罇前酒兴话高阳。\n心清自觉官曹简，院静先知节候凉。\n南国少年推贵重，东堂前辈让贤良。\n好看双凤追飞处，胡粉新涂紫界牆。"},{"title":"送周郎中还司","dynasty":"宋","author":"徐铉","tags":["庐山"],"content":"忆在庐山始识君，当时惟拟共眠云。\n那知身计关前定，却向人间逐世纷。\n紫阁峰前欣独往，银台门里歎离羣。\n青囊旧有登真诀，莫遣閒人取次闻。"},{"title":"太师相公挽歌词二首  其一","dynasty":"宋","author":"徐铉","tags":[],"content":"岩廊旧德汉储师，富贵优游自古稀。\n四序不能违代谢，九原谁可与同归。\n精神恍惚骑龙尾，功业纷纶在虎闱。\n惆怅鸣珂洛阳道，素车丹旐奉灵衣。"},{"title":"太师相公挽歌词二首  其二","dynasty":"宋","author":"徐铉","tags":[],"content":"风流安石在东山，曾许从容妓乐间。\n倾盖算来能几日，逝川东去不知还。\n北邙原上寒云结，郑国门前晓月弯。\n祖奠欲收宾御散，满衣零泪掩衰顔。"},{"title":"送赞宁道人归浙中","dynasty":"宋","author":"徐铉","tags":[],"content":"故里夫差国，高名惠远师。\n君恩从野逸，归棹逐凌澌。\n旧访虽无念，牵怀亦有诗。\n因行过秦望，为致李斯碑。"},{"title":"和元少卿送越僧","dynasty":"宋","author":"徐铉","tags":[],"content":"尘机息尽一真僧，唯有林泉捨未能。\n莲社故人今暂别，稽山旧隠与谁登。\n时清岂觉前游改，道胜宁辞白髮增。\n遥羡高斋吟望处，孤云野鹤是亲朋。"},{"title":"代书寄谈鍊师","dynasty":"宋","author":"徐铉","tags":[],"content":"朱山松桂翠连云，中有清虚小隠居。\n密养丹砂存正气，静披琼藴诵真文。\n埙箎金石心常在，圭组烟霞路自分。\n凭仗乡人传尺素，山前惊起白羊羣。"},{"title":"送郑先辈及第西归","dynasty":"宋","author":"徐铉","tags":[],"content":"春晚缑山路，华光满翠微。\n怜君持郄桂，归去着莱衣。\n故国几人在，浮生万事非。\n唯当拭病眼，看子九霄飞。"},{"title":"送高先辈南归","dynasty":"宋","author":"徐铉","tags":[],"content":"乡国悲前事，风光属后生。\n名从天上得，身入故都行。\n草色初裁绶，鹏飞不算程。\n自怜枯朽思，相送剩含情。"},{"title":"送严秀才下第东归","dynasty":"宋","author":"徐铉","tags":[],"content":"世胄今为旅，多才懒自营。\n坦怀君子道，惜别故人情。\n归棹春潮满，郊居海月明。\n雄文不轻售，须待最高名。"},{"title":"送周味道秀才东归见别依韵","dynasty":"宋","author":"徐铉","tags":[],"content":"庭闱劳梦想，孤棹度江关。\n骏马犹论价，荆蓝且抱还。\n晚花萦綵服，疏雨映家山。\n频见春官说，明年待铸顔。"},{"title":"送曾秀才","dynasty":"宋","author":"徐铉","tags":[],"content":"淦水神仙宅，仙山夹县楼。\n吾孙好诗句，归咏故乡秋。\n紫竹遮书幌，红蕉拂钓舟。\n东堂有平路，莫谒外诸侯。"},{"title":"寄玉笥山沉道士","dynasty":"宋","author":"徐铉","tags":[],"content":"珍重江南沉鍊师，未曾相识久相思。\n已全真气能从俗，不坠家风善赋诗。\n玉笥共游知早晚，金貂回顾觉喧卑。\n多惭书札遥相问，更望刀圭换白髭。"},{"title":"和钱秘监旅居秋怀二首  其一","dynasty":"宋","author":"徐铉","tags":[],"content":"秘监疏朝谒，门前长绿苔。\n未愁玄鬓改，且喜素秋来。\n独坐翻棋势，闲行绕药栽。\n凉风入书幌，时动水沉灰。"},{"title":"和钱秘监旅居秋怀二首  其二","dynasty":"宋","author":"徐铉","tags":[],"content":"閒静无凡客，开罇共醉醒。\n琴弹碧玉调，书展太玄经。\n酒熟看黄菊，诗成写素屏。\n晚来萧洒甚，山鸟下中庭。"},{"title":"送元道人还水西寺","dynasty":"宋","author":"徐铉","tags":[],"content":"李白高吟处，师归掩竹关。\n道心明月静，诗思碧云闲。\n绿树寒凌雪，飞泉响遍山。\n自惭丘壑志，皓首不知还。"},{"title":"送李秀才归建安","dynasty":"宋","author":"徐铉","tags":[],"content":"昔闻武夷士，皆是帝曾孙。\n李君即其人，命舛道常存。\n爱子已折桂，华组耀闺门。\n吾身可拂衣，綵服归丘园。\n捧觞庆北堂，其乐不可言。\n清溪环幽居，远岫横前轩。\n弹琴咏招隠，芳意飘若兰。\n老夫无此分，何必矜弹冠。"},{"title":"和李太保寄刁秘书","dynasty":"宋","author":"徐铉","tags":[],"content":"名位虽卑道自光，讼庭无事俗平康。\n帘间尚觉琴床暖，院静偏闻酒瓮香。\n养性已知无病染，持廉唯恐有名彰。\n主人莫讶暌违远，千仞由来有凤翔。"},{"title":"又和刁秘书寄李太保","dynasty":"宋","author":"徐铉","tags":[],"content":"百里临民自可怜，青云何必藉阶缘。\n家贫聊欲资三径，政简无非草太玄。\n处衆忘怀均物我，程才不器任方员。\n江湖相望真堪喜，聚散悲欢尽偶然。"},{"title":"送坊州贾监军","dynasty":"宋","author":"徐铉","tags":[],"content":"圣主欲东封，怜君四护戎。\n乡心经霸岸，诗思省豳风。\n旧业今成旅，朱顔已变翁。\n忘怀一盃酒，闲夜与谁同。"},{"title":"送李补阙知韶州","dynasty":"宋","author":"徐铉","tags":[],"content":"南国求良牧，中朝辍谏官。\n君恩偏念远，臣节岂辞难。\n骑影过梅岭，溪声上赣滩。\n曲江宜访古，韶石好凭栏。\n诗景缘情远，民心逐政宽。\n衰翁寻旧分，为致葛洪丹。"},{"title":"送修武郑主簿纠郡梓潼兼寄王舍人八韵","dynasty":"宋","author":"徐铉","tags":[],"content":"杖策辞清浴，驱车向梓潼。\n栖鸾才乍展，叱驭气方雄。\n暂割趋庭恋，将伸纠郡功。\n诗清冲密雪，别酒愬寒风。\n山水秦关外，烟花锦里东。\n府公名素重，语掾道仍同。\n坐啸新知洽，随行旧分通。\n当令从此去，不复数文翁。"},{"title":"和李秀才雪中求酒","dynasty":"宋","author":"徐铉","tags":[],"content":"雪英飘洒绕虚廊，晓景沉沉朔吹狂。\n银阙晶荧标帝里，桂华纷糅认仙乡。\n少年风味新吟动，老叟襟怀万事忘。\n自倒空罇酬绝唱，书帏聊得泛寒光。"},{"title":"送谢着作之濠梁","dynasty":"宋","author":"徐铉","tags":[],"content":"谢客乘轺去，清和景物初。\n淮流宜映月，濠上好观鱼。\n吏事应微挠，吟情自有馀。\n偏州莫留滞，东观待繙书。"},{"title":"代书寄宋州钱大监","dynasty":"宋","author":"徐铉","tags":[],"content":"衰朽经烦暑，慵将病共侵。\n北窗时企足，东望一披襟。\n秘监清罇满，平台绿树深。\n年来书信少，何以慰离心。"},{"title":"送钱先辈之虔州","dynasty":"宋","author":"徐铉","tags":[],"content":"子实东南美，来参第一流。\n从容持片玉，谈笑运前筹。\n赣石连云秀，廉泉带月秋。\n可怜行乐地，况从板舆游。"},{"title":"送阮洗马之全州","dynasty":"宋","author":"徐铉","tags":[],"content":"望苑迴先马，山城驻使车。\n涂中值归雁，频寄北来书。"},{"title":"观灯玉台体十首  其一","dynasty":"宋","author":"徐铉","tags":[],"content":"吴歌楚舞玉诗新，华灯兰焰动鱼鳞。\n台前共道明如昼，醉里唯愁夜向晨。"},{"title":"观灯玉台体十首  其二","dynasty":"宋","author":"徐铉","tags":[],"content":"绮席金炉香正燃，铜壶银箭漏初传。\n天迴星月迷灯烛，风过楼台度管弦。"},{"title":"观灯玉台体十首  其三","dynasty":"宋","author":"徐铉","tags":[],"content":"双阙重闉夜不关，金车宝马晓应还。\n亭亭明月临瑶席，灼灼华灯照玉顔。"},{"title":"观灯玉台体十首  其四","dynasty":"宋","author":"徐铉","tags":[],"content":"火树灯山高入云，红筵翠幄自成春。\n游女有时还解佩，青楼何处不留人。"},{"title":"观灯玉台体十首  其五","dynasty":"宋","author":"徐铉","tags":[],"content":"帝京风景不曾秋，万户千门夜更游。\n玓瓅银鞍连绣毂，晶荧珠网挂琼鈎。"},{"title":"观灯玉台体十首  其六","dynasty":"宋","author":"徐铉","tags":[],"content":"夜未央，明月光。\n荧煌九华烛，交影照歌梁。"},{"title":"观灯玉台体十首  其七","dynasty":"宋","author":"徐铉","tags":[],"content":"敞丽谯，披绮寮。\n歌声和夜漏，火树似花朝。"},{"title":"观灯玉台体十首  其八","dynasty":"宋","author":"徐铉","tags":[],"content":"星汉斜，乐无涯。\n明月千门雪，银灯万树花。"},{"title":"观灯玉台体十首  其九","dynasty":"宋","author":"徐铉","tags":[],"content":"抚云璈，吹玉箫。\n艳舞迴罗袂，香风闪步摇。"},{"title":"观灯玉台体十首  其一○","dynasty":"宋","author":"徐铉","tags":[],"content":"日照花，七香车。\n歌舞平阳第，经过赵李家。"},{"title":"和李秀才端午日见寄","dynasty":"宋","author":"徐铉","tags":[],"content":"角黍菖蒲酒，年年旧俗谙。\n采衣君自乐，白髮我何堪。\n静味瑶华句，閒思玉柄谭。\n报之长命缕，祝庆在图南。"},{"title":"送清道人归西山","dynasty":"宋","author":"徐铉","tags":[],"content":"尝忆漱甘醴，洪涯药臼旁。\n今来眇如梦，此景未曾忘。\n圭组老无味，林泉路更长。\n羡师从此去，当暑扣云房。"},{"title":"送张学士赴西川","dynasty":"宋","author":"徐铉","tags":[],"content":"右蜀分忧辍近臣，翩翩旄节下青冥。\n单车唯载支机石，夙驾长先使者星。\n已有清风驰栈道，犹酣别酒过长亭。\n佗年报政徵黄入，留取文翁旧典刑。"},{"title":"和李宗谔秀才赠蒯员外","dynasty":"宋","author":"徐铉","tags":[],"content":"性僻时难偶，神清寿有馀。\n曾施卓鲁政，旧讲老庄书。\n贱更襟怀旷，贫犹世利疏。\n圣君将就见，慎无买山居。"},{"title":"送德明道人还东林","dynasty":"宋","author":"徐铉","tags":[],"content":"每忆曾游处，东林惠远房。\n老来情更重，师去兴何长。\n涧曲泉声咽，松深露气香。\n题诗寄楚老，惆怅不成章。"},{"title":"送冯中允使蜀","dynasty":"宋","author":"徐铉","tags":[],"content":"莫笑皤然一病翁，百年交分两家同。\n今朝倒屣迎王粲，旧日清谈赏阿戎。\n玉垒无辞轺传送，金闺初喜姓名通。\n青城山下逢仙客，为说心丹未辍功。"},{"title":"送新除国博徐员外知婺州","dynasty":"宋","author":"徐铉","tags":[],"content":"怜君尽室泛安流，职重官新未白头。\n楚老欢迎归旧里，春风留恋过扬州。\n逢时肯更嗟庭树，属咏还应上郡楼。\n宗党故人乡外少，勤勤书札缓离愁。"},{"title":"送望江张明府","dynasty":"宋","author":"徐铉","tags":[],"content":"之官别是荣，诏许侍亲行。\n温凊自为乐，烟波不算程。\n山留丹灶室，俗有故乡情。\n无使千年后，空传麴令名。"},{"title":"送廖舍人江南安抚","dynasty":"宋","author":"徐铉","tags":[],"content":"上天本爱民，治乱当有时。\n伤嗟江表人，三灾迭扰之。\n如何遭盛明，不能免流离。\n王泽限遐远，孰云天听卑。\n贤哉廖夫子，尽忠不顾私。\n朝闻青蒲奏，暮见轺车驰。\n愚闻奉使者，受命不受辞。\n但使民瘼瘳，无忧国赋亏。\n贞观笑割股，文侯谕治皮。\n学古平生事，行行当在兹。\n赠言聊执手，愿子副心期。"},{"title":"送陈使君之同州","dynasty":"宋","author":"徐铉","tags":[],"content":"太守驱征旆，翩翩西过关。\n冰容先腊至，膏雨逐春还。\n绿树游沙苑，高楼看华山。\n从来京辅地，出入尽崇班。"},{"title":"和元少卿雪","dynasty":"宋","author":"徐铉","tags":[],"content":"朔风飞雪徧遥天，为瑞偏宜在腊前。\n有客棹舟将命友，何人高卧共称贤。\n瑶花散乱纷临席，玉树晶荧烂满川。\n閒想冰容比君子，始知姑射有神仙。"},{"title":"送頵道人还西山","dynasty":"宋","author":"徐铉","tags":[],"content":"尝忆洪崖涧，穿云路万寻。\n曾经照玄鬓，未得卸朝簪。\n老去驰庄蝶，年来有越吟。\n羡师从此去，旧隠翠微深。"},{"title":"送历阳方明府","dynasty":"宋","author":"徐铉","tags":[],"content":"古县横江北，弦歌似武城。\n善辞金马召，欣着綵衣行。\n旧感河山色，离愁浚水声。\n外门庐井在，相送几重情。"},{"title":"送李着作之汉阳","dynasty":"宋","author":"徐铉","tags":[],"content":"闻道驱征旆，行行至汉阳。\n初程微雨霁，满路落花香。\n远宦心常适，青云去未妨。\n惟馀亲戚分，惆怅上河梁。"},{"title":"哭刑部侍郎乔公诗","dynasty":"宋","author":"徐铉","tags":[],"content":"举世重文雅，夫君更质真。\n曾嗟溷鸡鹤，终日异缁磷。\n词赋离骚客，封章谏诤臣。\n襟怀道家侣，标格古时人。\n逸老诚云福，遗形未免贫。\n求文空得草，埋玉遂为尘。\n静想忘年契，冥思接武晨。\n连宵洽杯酒，分日掌丝纶。\n蠹简书陈事，遗孤託世亲。\n前贤同此歎，非我独霑巾。"},{"title":"吴王挽词  其一","dynasty":"宋","author":"徐铉","tags":[],"content":"倏忽千龄尽，冥茫万事空。\n青松洛阳陌，荒草建康宫。\n道德遗文在，兴衰自古同。\n受恩无补报，反袂泣途穷。"},{"title":"吴王挽词  其二","dynasty":"宋","author":"徐铉","tags":[],"content":"土德承馀烈，江南广旧恩。\n一朝人事变，千古信书存。\n哀挽周原道，铭旌郑国门。\n此生虽未死，寂寞已销魂。"},{"title":"和元宗元日大雪登楼","dynasty":"宋","author":"徐铉","tags":[],"content":"一宿东林正气和，便随仙仗放春华。\n散飘白絮惟分影，轻缀青旗始见花。\n落砌更依宫舞转，入楼偏向御衣斜。\n严徐共待金门诏，愿布尧言贺万家。"},{"title":"题义门胡氏华林书院","dynasty":"宋","author":"宋琪","tags":[],"content":"贤良肄业文方盛，孝友传家族更豪。\n旌表特恩门第贵，御书新赐姓名高。\n谋孙有后荣非数，待士无疏衆岂劳。\n我想华林终未到，只因气概属仙曹。"},{"title":"怀梦英大师","dynasty":"宋","author":"赵逢","tags":["华山"],"content":"林峦影里有清贤，与我相知二十年。\n书札爱工精玉筯，利名抛捨住金田。\n吟容贾岛称诗匠，辞许刘灵作酒仙。\n别后近闻栖华岳，乱云应得恣情眠。"},{"title":"敬礼瓦屋和尚塔偈","dynasty":"宋","author":"勾令玄","tags":[],"content":"大空无尽劫成尘，玄步孤高物外人。\n日本国来寻彼岸，洞山林下过迷津。\n流流法乳谁无分，了了教知我最亲。\n一百六十三岁后，方于此塔葬全身。"},{"title":"过三岭苎溪","dynasty":"宋","author":"释清豁","tags":[],"content":"世人休说行路难，鸟道羊肠咫尺间。\n珍重苎溪溪畔水，汝归沧海我归山。"},{"title":"归山吟寄友","dynasty":"宋","author":"释清豁","tags":[],"content":"聚如浮沫散如云，聚不相将散不分。\n入郭当时君是我，归山今日我非君。"},{"title":"青羊宫","dynasty":"宋","author":"郭忠恕","tags":[],"content":"久知玄牝是根原，谁道长生别有门。\n一自描龙兴叹后，至今师事五千言。"},{"title":"送田表圣出知陈州","dynasty":"宋","author":"郭忠恕","tags":[],"content":"客里暌离已不堪，何当出守正移骖。\n孔融在汉人应惮，善感鸣唐罪自甘。\n义重不嫌身死万，忧深宁忍口缄三。\n陈州亦是天朝地，好为疮痍雨露覃。"},{"title":"再逢英公有感","dynasty":"宋","author":"郭忠恕","tags":[],"content":"伊余行止住飘蓬，与世乖违不可容。\n青眼交知长忆念，白云踪迹又相逢。\n风骚共会名何盛，篆隶同勤法转功。\n□□羡师超彼岸，琉璃鉢里看降龙。"},{"title":"嘲聂崇义","dynasty":"宋","author":"郭忠恕","tags":[],"content":"近贵全为聩，攀龙即是聋。\n虽然三箇耳，其奈不成聪。"},{"title":"龙子祠农人享神","dynasty":"宋","author":"王士元","tags":[],"content":"晋州之西，山曰藐姑，有泉源源流不潴。\n疏为八道沟与渠，坐令瘠土成膏腴。\n多黍多稌多麻蔬，沄沄万亩碁局如。\n田家终岁惟勤劬，虽有乾旱无忧虞。\n割牲酾酒父老趋，坎坎击鼓吹笙竽。\n报答龙神醉饱馀，宛若泽国江乡居。\n晋州之东民岂迂，耕种自亦为农夫。\n年年汲井井欲枯，赤日炙背田不濡。\n父子筋力疲辘轳，肩頳汗浃良区区。\n老我见此空嗟吁。\n谁把劳逸分两途，凶年且为宽赋租。"},{"title":"赠英公大师","dynasty":"宋","author":"郑起","tags":[],"content":"玉殿承恩四十年，水云心已悟南禅。\n李斯篆字功何妙，贾岛诗章学太玄。\n筇在几嗟无虎鬭，鉢腥长笑有龙眠。\n闻今未老休慵堕，剩把书踪石上鎸。"},{"title":"寄题明月禅院二首  其一","dynasty":"宋","author":"释赞宁","tags":[],"content":"参差峰岫昼云昏，入望交萝浊浪奔。\n震泽涌山来北岸，华阳连洞到东门。\n日生树挂红霞脚，风起波摇白石根。\n闻有上方僧住处，橘花林下採兰荪。"},{"title":"寄题明月禅院二首  其二","dynasty":"宋","author":"释赞宁","tags":[],"content":"积翠湖心迤逦长，洞台萧寺两交光。\n鸟行黑点波涛白，枫叶红连橘柚黄。\n人我绝时隈树石，是非来处接帆樯。\n如何遂得追游性，摆却营营不急忙。"},{"title":"夜吟","dynasty":"宋","author":"释赞宁","tags":[],"content":"独坐閒吟野思清，秋庭萧索暮烟轻。\n孤灯欲灺月未上，万籁寂然蛩一声。"},{"title":"居天柱山","dynasty":"宋","author":"释赞宁","tags":[],"content":"四野豁家庭，柴门夜不扃。\n水边成半偈，月下了残经。\n虽逐诸尘转，终归一念醒。\n未知斯旨者，万役尽劳形。"},{"title":"秋日寄人","dynasty":"宋","author":"释赞宁","tags":[],"content":"白鸟行从山嘴没，青鸥羣向水湄分。\n松斋独坐谁为侣，数片斜飞槛外云。"},{"title":"括浙江潮候","dynasty":"宋","author":"释赞宁","tags":[],"content":"午未未未申，申卯卯辰辰。\n巳巳巳午午，朔望一般轮。"},{"title":"落花","dynasty":"宋","author":"释赞宁","tags":[],"content":"蝶醉蜂狂香正浓，晚来阶下坠衰红。\n开时费尽阳和力，落处难禁一阵风。"},{"title":"悟空塔","dynasty":"宋","author":"释赞宁","tags":[],"content":"浮图萧瑟入虚空，一聚全身罔像中。\n传马祖心开佛印，识龙潜主示神通。\n毫光委坠江楼月，道气馨香海岸风。\n此地化缘才始尽，更于何处动魔宫。"},{"title":"答赞宁","dynasty":"宋","author":"天目僧","tags":[],"content":"中人事违，天眼中修定。\n我本无根株，只将笋为命。"},{"title":"偈","dynasty":"宋","author":"释可勳","tags":[],"content":"秋江烟岛晴，鸥鹭行行立。\n不念观世音，争知普门入。"},{"title":"诗一首","dynasty":"宋","author":"许坚","tags":[],"content":"祗应天上路，不为下方开。\n道既学不得，仙从何处来。"},{"title":"题简寂观","dynasty":"宋","author":"许坚","tags":[],"content":"尝恨真风千载隠，洞天还得恣游遨。\n松楸古迹一坛静，鸾鹤不来青汉高。\n茅氏井寒丹亦化，玄宗碑断梦曾劳。\n分明有箇长生路，不向红尘白二毛。"},{"title":"宿溧阳灵泉精舍僧以白字韵请留诗","dynasty":"宋","author":"许坚","tags":[],"content":"近枕吴溪与越峰，前朝恩锡灵泉额。\n竹林晴见雁塔高，石室增栖几禅伯。\n荒碑字没秋苔深，古池香泛荷花白。\n客有经年别故林，落日啼猿情脉脉。"},{"title":"上徐舍人铉","dynasty":"宋","author":"许坚","tags":[],"content":"几宵烟日锁楼台，欲寄侯门荐祢才。\n满面尘埃人不识，谩随流水出山来。"},{"title":"戢兵山","dynasty":"宋","author":"许坚","tags":[],"content":"石鼓高悬藴大音，白云峰顶始铺金。\n能来斯地鼓斯鼓，尽达曹溪圣祖心。"},{"title":"题幽栖观","dynasty":"宋","author":"许坚","tags":[],"content":"仙翁上昇去，丹井寄晴壑。\n山色接天台，湖光照寥廓。\n玉洞绝无人，老桧犹栖鹤。\n我欲掣青蛇，他时冲碧落。"},{"title":"登游齐山","dynasty":"宋","author":"许坚","tags":[],"content":"星使南驰入楚重，此山偏得驻行踪。\n落花满地月华冷，寂寞旧山三四峰。"},{"title":"题扇","dynasty":"宋","author":"许坚","tags":[],"content":"哦吟但写胸中妙，饮酒能忘身后名。\n但愿长閒有诗酒，一溪风月共清明。"},{"title":"题义门胡氏华林书院","dynasty":"宋","author":"许坚","tags":[],"content":"尽说灵踪妨画图，幽奇高尚义羣居。\n山林总是神仙隠，礼乐爰修周孔书。\n解驾十年惟壮士，担簦千里结名庐。\n功成霄汉非常事，对此那堪不我欺。"},{"title":"题所居","dynasty":"宋","author":"黄子稜","tags":[],"content":"青衫木笏尚初官，未老金鱼是等闲。\n世上几多名将相，门前谁有此溪山。\n市楼晚日红高下，客艇春波绿往还。\n人过小桥频指点，全家都在画图间。"},{"title":"答僧慧文  其一","dynasty":"宋","author":"释晓荣","tags":[],"content":"般若大神珠，分形万亿躯。\n尘尘彰妙体，刹刹尽毗卢。"},{"title":"答僧慧文  其二","dynasty":"宋","author":"释晓荣","tags":[],"content":"一念周沙界，日用万般通。\n湛然常寂灭，常展自家风。"},{"title":"留鹤赠廖融","dynasty":"宋","author":"潘若冲","tags":[],"content":"峭格数年同野兴，一官才罢共船归。\n稻粱少饲教长瘦，羽翼无伤任远飞。\n侧耳听吟侵静烛，衔花作舞带斜晖。\n朝天万里不将去，留伴高人向钓矶。"},{"title":"寄南岳廖融","dynasty":"宋","author":"潘若冲","tags":["衡山"],"content":"曾经别墅住行踪，春浪和烟撼钓筒。\n共步幽亭连石藓，寄眠静榻带松风。\n秋来频梦岳云白，别后应添鹤顶红。\n又泛汴舟随汴水，不堪南望思忡忡。"},{"title":"闻融与鹤相继而亡感赋绝句","dynasty":"宋","author":"潘若冲","tags":["衡山"],"content":"南岳僧来共歎吁，风亭月榭已荒芜。\n先生去世未十日，留伴高吟鹤亦徂。"},{"title":"哭廖融","dynasty":"宋","author":"潘若冲","tags":[],"content":"天丧我良知，无言双泪垂。\n惟求相见梦，永绝寄来诗。\n应有异人吊，从兹雅道衰。\n春风古原上，新塚草离离。"},{"title":"赠王正己","dynasty":"宋","author":"潘若冲","tags":[],"content":"两捧歌诗寄，公馀即展开。\n无时惟北望，何日逐南来。\n梦里得芳草，笛中闻落梅。\n终朝一携手，江上有楼台。"},{"title":"北海题渚宫","dynasty":"宋","author":"窦俨","tags":[],"content":"纪南南望水城宽，水色天光溷一般。\n大抵江乡足诗景，咏吟如把画图看。"},{"title":"偈答百丈僧","dynasty":"宋","author":"释道常","tags":[],"content":"不要三乘要祖宗，三乘不要与君同。\n君今欲会通宗旨，后夜猿啼在乱峰。"},{"title":"宿廖融山斋","dynasty":"宋","author":"杨徽之","tags":[],"content":"清和春尚在，欢醉日何长。\n谷鸟随柯转，庭花夺酒香。\n初晴岩翠滴，嚮晚树阴凉。\n别有堪吟处，相留宿草堂。"},{"title":"峨眉","dynasty":"宋","author":"杨徽之","tags":[],"content":"嘉州山水地，二蜀最为美。\n翠岭叠峨眉，长澜涌锦水。"},{"title":"翠光亭","dynasty":"宋","author":"杨徽之","tags":[],"content":"钓舟浮浅濑，冈舍晚重林。\n云放千峰出，花藏一径深。"},{"title":"嘉州作","dynasty":"宋","author":"杨徽之","tags":[],"content":"俗遇腊辰持药献，吏逢衙日隔花参。\n耆宿因来问封部，竹篱西畔是云南。"},{"title":"禁林讌会之什","dynasty":"宋","author":"杨徽之","tags":[],"content":"星移岁律应青阳，得奉羣英集玉堂。\n龙凤双飞观御札，云霞五色咏天章。\n禁林渐觉清风暖，仙界元知白日长。\n诏出紫泥封去润，朝迴莲烛赐来香。\n二篇称奬恩尤重，万国传闻道更光。\n何幸微才逢盛事，愿因史册纪馀芳。"},{"title":"汉阳晚泊","dynasty":"宋","author":"杨徽之","tags":[],"content":"傍桥吟望汉阳城，山徧楼台彻上层。\n犬吠竹篱沽酒客，鹤随苔岸洗衣僧。\n疏钟未彻闻寒漏，斜月初沉见远灯。\n夜静邻船问行计，晓帆相与向巴陵。"},{"title":"寒食寄郑起侍郎","dynasty":"宋","author":"杨徽之","tags":["寒食节","思乡","写景"],"content":"清明时节出郊原，寂寂山城柳映门。\n水隔澹烟脩竹寺，路经疏雨落花村。\n天寒酒薄难成醉，地迥楼高易断魂。\n回首故山千里外，别离心绪向谁言。"},{"title":"赠谭先生","dynasty":"宋","author":"杨徽之","tags":[],"content":"古观重重遶翠微，杉松深处掩双扉。\n云生万壑投龙去，海隔三山放鹤归。\n花洞宴游春日永，石坛朝礼曙星稀。\n每听高论长生理，拟向尘中便拂衣。"},{"title":"送梦英大师","dynasty":"宋","author":"杨徽之","tags":[],"content":"独携瓶锡欲春残，深入终南路屈盘。\n万象幽玄吟里见，一心圆寂定中观。\n翠微寺在杉松老，紫阁峰高水石寒。\n莫凭危栏临北望，满城烟草是长安。"},{"title":"谢进士张翼投诗两轴","dynasty":"宋","author":"王溥","tags":[],"content":"清河诗客本贤良，惠我新吟六十章。\n格调宛同罗给事，功夫深似贾司仓。\n登山始觉天高广，到海方知浪淼茫。\n好去蟾宫是归路，明年应折桂枝香。"},{"title":"寄邓洵美","dynasty":"宋","author":"王溥","tags":[],"content":"衡阳归雁别重湖，衔到同人一纸书。\n忽见姓名双泪落，不知消息十年馀。\n彩衣我已登黄阁，白社君犹葺旧居。\n南望荆门千里外，暮云重叠满晴虚。"},{"title":"诗一首","dynasty":"宋","author":"王溥","tags":[],"content":"挥毫文战偶搴旗，待诏金华亦偶为。\n白社遽当宗伯选，赤心旋遇圣人知。\n九霄得路荣虽极，三接承恩出每迟。\n职在台司多少暇，亲师不及舞雩时。"},{"title":"偈","dynasty":"宋","author":"释智勤","tags":[],"content":"今年五十五，脚未蹋寸土。\n山河是眼睛，大海是我肚。"},{"title":"答僧","dynasty":"宋","author":"释遇安","tags":[],"content":"欲识曹溪旨，云飞前面山。\n分明真实箇，不用别追攀。"},{"title":"偈","dynasty":"宋","author":"释海印","tags":[],"content":"道本无为，法非延促。\n一念万年，千古在目。\n月白风恬，山青水绿。\n法法现前，头头具足。\n祖意教意，非直非曲。\n要识庐陵米价，会取山前麦熟。"},{"title":"雪中驾幸敝庐恭纪","dynasty":"宋","author":"赵普","tags":[],"content":"贞元重数荚，滕六剧霏花。\n漠漠初濡砌，皑皑欲聚沙。\n闾阎银作界，宫阙玉为家。\n调鼎惭盐撒，霑温觉絮加。\n瑞凝三殿瓦，欣动五云车。\n冰柱撑茅屋，琼枝拥翠华。\n微行停跸警，冷漏静街譁。\n具野曾无隗，磻溪岂问牙。\n公然门驻辇，那信室盘蜗。\n积素堪麟画，飞黄想兔罝。\n一庭看曳练，十道趣宣麻。\n戎索筹先后，雄才辨等差。\n神威殷地轴，御指落天花。\n表贺甘朝稳，裴功敢夜夸。\n雪山行献琯，早晚到星槎。"},{"title":"赠道士吴崇岳","dynasty":"宋","author":"周渭","tags":[],"content":"楮为冠子布为裳，吞得丹霞寿最长。\n溷俗性灵常乐道，出尘风格早休粮。\n枕中经妙谁传与，肘后方新自写将。\n百尺松梢几飞步，鹤栖枝上礼虚皇。"},{"title":"叠秀山","dynasty":"宋","author":"周渭","tags":[],"content":"平生赋性爱观澜，今日登临叠秀山。\n天锡卦爻分象外，地将圭笏出人间。\n昭州水遶孤城小，五岭山高衆垤难。\n极目紫宸何处是，碧云深处珮珊珊。"},{"title":"游兼山","dynasty":"宋","author":"周渭","tags":[],"content":"插空峭壁白云迷，独上高巅万象低。\n一路接天连楚界，两峰拔地镇南夷。\n泉飞石涧游魂冷，风捲松涛匹马嘶。\n踏破层崖心未折，凤凰山后鹧鸪啼。"},{"title":"重门曲","dynasty":"宋","author":"周濆","tags":[],"content":"憔悴荣华怯对春，寂寥宫殿锁閒门。\n此身却羡宫中树，不失芳时雨露恩。"},{"title":"山下水","dynasty":"宋","author":"周濆","tags":[],"content":"背云冲石出深山，浅碧泠泠一带寒。\n不独有声流出此，会归沧海助波澜。"},{"title":"逢邻女","dynasty":"宋","author":"周濆","tags":[],"content":"日高邻女笑相逢，慢束罗裙半露胸。\n莫向秋池照绿水，参差羞杀白芙蓉。"},{"title":"废宅","dynasty":"宋","author":"周濆","tags":[],"content":"牢落画堂空锁尘，荒凉庭树暗消春。\n豪家莫笑此中事，曾见此中人笑人。"},{"title":"以蜀笺寄弟洎","dynasty":"宋","author":"韩溥","tags":[],"content":"十样蛮牋出益州，寄来新自浣溪头。\n老兄得此全无用，助尔添修五凤楼。"},{"title":"奉扬英公大师诗匠","dynasty":"宋","author":"韩溥","tags":[],"content":"悟解真空始壮年，两朝供奉近炉烟。\n故乡梦断三湘远，应制诗高四海传。\n晴望野云生紫阁，夜吟兰烛滴花牋。\n应愁内殿徵书至，恐向东林负昔缘。"},{"title":"南阳酇诗","dynasty":"宋","author":"王祜","tags":[],"content":"置酒向南宫，分明将将雄。\n指踪为第一，大国赏元戎。\n似续惟人杰，危忘尽狗功。\n贤哉垂俭德，千古仰清风。"},{"title":"赠率子连  其一","dynasty":"宋","author":"王祜","tags":[],"content":"下瞰虚空临绝涧，上排烟雾倚山颠。\n四边险绝无猿鸟，独卧深云三十年。"},{"title":"赠率子连  其二","dynasty":"宋","author":"王祜","tags":[],"content":"古星当崖映日间，年年常伴白云闲。\n糇粮丹火何从出，四面无人见下山。"},{"title":"赠率子连  其三","dynasty":"宋","author":"王祜","tags":[],"content":"心意逍遥物莫知，山中山下识人稀。\n想君绝虑离尘土，不是王乔即令威。"},{"title":"祜公荣归","dynasty":"宋","author":"赵存佐","tags":[],"content":"任重功馀屡乞辞，犯顔曾不避天威。\n朝回一体奎章下，携得天香满袖归。"},{"title":"内宴奉诏作","dynasty":"宋","author":"曹翰","tags":[],"content":"三十年前学六韬，英名常得预时髦。\n曾因国难披金甲，不为家贫卖宝刀。\n臂健尚嫌弓力软，眼明犹识阵云高。\n庭前昨夜秋风起，羞睹盘花旧战袍。"},{"title":"赠缘德","dynasty":"宋","author":"曹翰","tags":[],"content":"二十年来访道人，奔波寒暑备艰辛。\n谁知此日圆通会，便是今生出世因。\n炉里有丹欣得遇，法中无语幸相亲。\n如何至诀容传受，免向迷途强问津。"},{"title":"将卒示嗣子藴仁","dynasty":"宋","author":"释遇安","tags":[],"content":"不是岭头携得事，岂从鸡足付将来。\n自古圣贤皆若此，非吾今日为君裁。"},{"title":"呈韶国师偈","dynasty":"宋","author":"释遇安","tags":[],"content":"推真真无物，穷妄妄无形。\n返观真与妄，真妄亦虚名。"},{"title":"鹭鸶","dynasty":"宋","author":"曹衍","tags":[],"content":"波澜静处立身孤，氄雪攒霜腹转虚。\n尽日滩头延颈望，能销大海几多鱼。"},{"title":"贫女","dynasty":"宋","author":"曹衍","tags":[],"content":"自恨无媒出嫁迟，老来方始遇佳期。\n满头白髮为新妇，笑杀豪家年少儿。"},{"title":"和李昉","dynasty":"宋","author":"邓洵美","tags":[],"content":"词场几度让长鞭，又向清朝贺九迁。\n品秩虽然殊此日，岁寒终不改当年。\n驰名早已超三院，侍直仍忻步八砖。\n今日相逢番自愧，闲吟对酒倍潸然。"},{"title":"小园独坐偶赋所怀寄秘阁侍郎","dynasty":"宋","author":"李昉","tags":[],"content":"烟光澹澹思悠悠，朝退还家懒出游。\n静坐最怜红日永，新晴更助小园幽。\n砌苔点点青钱小，窗竹森森绿玉稠。\n宾友不来春又晚，眼看辜负一年休。"},{"title":"偶述所怀寄秘阁侍郎","dynasty":"宋","author":"李昉","tags":[],"content":"何事情怀鬰不开，为思蓬阁谪仙才。\n通宵空有梦魂去，隔月更无篇咏来。\n夜室已闻啼蟋蟀，秋庭惟见长莓苔。\n清晨懒把菱花照，两鬓如丝堪自咍。"},{"title":"偶书口号寄秘阁侍郎","dynasty":"宋","author":"李昉","tags":[],"content":"朝退归来只在家，诗书满架是生涯。\n吟成拙句何人和，按得新声没处夸。\n夜景最怜蟾影洁，秋空时见雁行斜。\n望君偷暇来相访，犹有东篱残菊花。"},{"title":"独赏牡丹因而成咏","dynasty":"宋","author":"李昉","tags":[],"content":"遶东丛了遶西丛，为爱丛丛紫閒红。\n怨望乍疑啼晓雾，妖饶浑欲殢春风。\n香苞半绽丹砂吐，细朵齐开烈焰烘。\n病老情怀慢相对，满栏应笑白头翁。"},{"title":"依韵和残春有感  其一","dynasty":"宋","author":"李昉","tags":[],"content":"暮春三月思依依，又到年年惜别时。\n暖逼流鶑藏密树，香迷舞蝶恋空枝。\n海棠残艳红铺地，蜀柳长条翠拂池。\n便是林亭微暑至，葛衣重喜趁凉披。"},{"title":"依韵和残春有感  其二","dynasty":"宋","author":"李昉","tags":[],"content":"夜来微雨晓来风，春色都归怅望中。\n杨柳带烟嚬细绿，牡丹和露泣残红。\n娇鶑遶树声初老，野草连门路近通。\n韶景欲留留不住，西园闷杀雪髯翁。"},{"title":"和喜雨","dynasty":"宋","author":"李昉","tags":[],"content":"溟濛烟景似江皋，静赏何须郭外遨。\n点点暗滋花气色，祁祁尽作麦脂膏。\n洗开玳瑁湘妃竹，裛损烟脂阿母桃。\n昨日君王倚栏看，东风吹湿赭黄袍。"},{"title":"依韵奉和见贻之什且以答来章而歌盛美也","dynasty":"宋","author":"李昉","tags":[],"content":"逢丘深静养疏慵，角枕斜欹数过鸿。\n万事不关思想内，一心长在咏歌中。\n昂藏鹤貌无凡态，冷澹琴声有古风。\n共说圣君偏注意，朝昏须作黑头公。"},{"title":"攀和嘉篇","dynasty":"宋","author":"李昉","tags":[],"content":"小亭愁坐对残阳，梧叶翻阶片片黄。\n老去只添新怅望，病馀无复旧欢狂。\n四时奔速都如电，两鬓凋疏总作霜。\n看取衰容今若此，有何情绪听宫商。"},{"title":"闻馆中宣赐赏雪赋诗之会书五十六字呈秘阁侍郎","dynasty":"宋","author":"李昉","tags":[],"content":"圣主怜才古所稀，转知吾道有光辉。\n特宣秘府羣仙会，教看遥空六出飞。\n痛饮不容停盏斝，冥搜各要鬭珠玑。\n仍闻中使传中旨，须尽欢娱酩酊归。"},{"title":"宿雨初晴春风顿至小园独步方多索寞之怀嘉句忽来骤引吟哦之兴仰攀高韵少达鄙诚","dynasty":"宋","author":"李昉","tags":[],"content":"融融和气满亭台，寂绝无人访我来。\n忽喜贰卿篇咏至，如闻三岛信音迴。\n偷闲旋要偿诗债，减俸惟将买树栽。\n春旦两壶宣赐酒，一壶留着待君开。"},{"title":"老病相攻偶成长句寄秘阁侍郎","dynasty":"宋","author":"李昉","tags":[],"content":"衰病增加我斗谙，头风目眩一般般。\n纵逢盃酒都无味，任听笙歌亦寡欢。\n朝退便思亲枕簟，客来多倦着衣冠。\n行行渐近悬车岁，转恐君恩报答难。"},{"title":"寄秘阁侍郎","dynasty":"宋","author":"李昉","tags":[],"content":"楮冠仍用竹为簪，随分林亭自称心。\n病里亦难全断酒，老来无柰更躭吟。\n闲行策杖青苔迳，静坐移床绿树阴。\n时有新诗寄何处，蓬丘仙客是知音。"},{"title":"辄歌盛美寄秘阁侍郎","dynasty":"宋","author":"李昉","tags":[],"content":"满朝清望更谁如，才略文章尽有馀。\n避宠怕闻调鼎鼐，爱闲专喜掌图书。\n歌诗唱和心偏乐，势利奔趋迹自疏。\n恰与宗兄性相近，好来城外卜邻居。"},{"title":"更依前韵上献恶诗搜吟虽罄于短才歌咏宁穷于盛美","dynasty":"宋","author":"李昉","tags":[],"content":"茂陵词客马相如，贮蓄胸中万卷馀。\n闲坐小斋惟看画，旋分清俸只抄书。\n槛花灼灼韶光盛，庭竹森森翠影疏。\n晨入蓬山暮归去，到归多是闭门居。"},{"title":"昉着灸数朝废吟累日继披佳什莫匪正声亦贡七章补为十首学颦之诮诚所甘心  其一","dynasty":"宋","author":"李昉","tags":[],"content":"心情休问近何如，冉冉浮生六十馀。\n抱病久无欢笑兴，信缘慵答往还书。\n容顔也道随年改，牙齿谁教斗顿疏。\n何处此身堪养老，万安山下有村居。"},{"title":"昉着灸数朝废吟累日继披佳什莫匪正声亦贡七章补为十首学颦之诮诚所甘心  其二","dynasty":"宋","author":"李昉","tags":[],"content":"行年已老拟何如，手植园林十亩馀。\n婢僕尽能修药饵，儿孙亲教读经书。\n趋时徇俗诚为拙，守道安身未必疏。\n惟望多情蓬岛客，偷闲时访野人居。"},{"title":"昉着灸数朝废吟累日继披佳什莫匪正声亦贡七章补为十首学颦之诮诚所甘心  其三","dynasty":"宋","author":"李昉","tags":[],"content":"交朋相问兴何如，不愿家财有羡馀。\n一卷佛经心谙诵，七篇真诰手亲书。\n荣名厚禄都来足，酒兴诗情积渐疏。\n多谢营巢旧时燕，又依时节到贫居。"},{"title":"昉着灸数朝废吟累日继披佳什莫匪正声亦贡七章补为十首学颦之诮诚所甘心  其四","dynasty":"宋","author":"李昉","tags":[],"content":"历官从宦复何如，冒宠叨荣最有馀。\n五载滥批黄纸勑，半生曾典紫泥书。\n安民济物才无取，报国酬恩志未疏。\n圣主忧边心正切，若为端坐自安居。"},{"title":"昉着灸数朝废吟累日继披佳什莫匪正声亦贡七章补为十首学颦之诮诚所甘心  其五","dynasty":"宋","author":"李昉","tags":[],"content":"平生荣遇更谁如，窃位妨贤四纪馀。\n昔冠北门诸学士，今先南省六尚书。\n演纶岂有文章称，调鼎仍惭绩效疏。\n弭役销兵恨无策，退朝长是闭门居。"},{"title":"昉着灸数朝废吟累日继披佳什莫匪正声亦贡七章补为十首学颦之诮诚所甘心  其六","dynasty":"宋","author":"李昉","tags":[],"content":"息念忘怀心晏如，随宜生计不求馀。\n汲泉自溉新栽竹，借本重添旧欠书。\n唯仰酒盃相慰暖，敢嗟容鬓渐凋疏。\n澄波桥北多嫌远，少有交朋到我居。"},{"title":"昉着灸数朝废吟累日继披佳什莫匪正声亦贡七章补为十首学颦之诮诚所甘心  其七","dynasty":"宋","author":"李昉","tags":[],"content":"清静僧家亦未如，绿葵红稻饱餐馀。\n逢人不喜谈时事，养性惟便读道书。\n来往自行三迳熟，过从每共四邻疏。\n洛安郡里东城下，一簇芳林是我居。"},{"title":"将就十章更献三首词虽愈拙诚即可矜或歌执事之风猷或导鄙人之情志愿宽捷给稍赐披寻  其一","dynasty":"宋","author":"李昉","tags":[],"content":"曾逢禅客话真如，福逐缘生信有馀。\n谢傅儿孙皆干蛊，郑家姬妾尽知书。\n稳辞高位身心泰，中立明庭势利疏。\n只恐欲闲闲不得，绛驺重引入宸居。"},{"title":"将就十章更献三首词虽愈拙诚即可矜或歌执事之风猷或导鄙人之情志愿宽捷给稍赐披寻  其二","dynasty":"宋","author":"李昉","tags":[],"content":"流年流矢亦争如，不觉春秋四十馀。\n凤阙有恩殊未报，麟台无德岂堪书。\n眼前侥倖将何称，身外贪求本自疏。\n唯拟从今作闲计，白云深处买山居。"},{"title":"将就十章更献三首词虽愈拙诚即可矜或歌执事之风猷或导鄙人之情志愿宽捷给稍赐披寻  其三","dynasty":"宋","author":"李昉","tags":[],"content":"野性从来只澹如，奉身求足不求馀。\n清风明月三间屋，赤轴黄籤一架书。\n午睡爱茶鱼眼细，春餐费笋锦皮疏。\n比惭多病仍多告，犹拟分司洛下居。"},{"title":"对雨闲吟呈吏部侍郎","dynasty":"宋","author":"李昉","tags":[],"content":"羃羃浓云势未收，森森凉气忽如秋。\n密笼芳树飘何急，高卷疏帘看不休。\n咫尺莫闻人对语，逡巡已见水平流。\n此时遥忆诸君子，堪命棋枰与酒瓯。"},{"title":"自思忝幸因动咏吟","dynasty":"宋","author":"李昉","tags":[],"content":"如蓬短髮不胜簪，筋力衰羸分所甘。\n清职美官皆徧历，物情时态尽深谙。\n乘轩服冕身可用，啸月吟风意尚躭。\n安得故人频会面，一罇相对共醺酣。"},{"title":"暑雨初晴炎风称解更逢连假甚适闲情竹轩正恣于高眠蓬阁忽贻于佳句一篇一咏虽许于唱酬载笑载言颇疏于陪接不蒙顾我深所慊怀敢次来章用伸微抱","dynasty":"宋","author":"李昉","tags":[],"content":"一朝纔退掩衡门，如此争能答圣恩。\n病质尚惭纡组绶，闲心惟拟泥琴樽。\n行虽策杖身无力，卧亦看书眼渐昏。\n蓬阁神仙转疏我，近来曾不访西园。"},{"title":"伏蒙侍郎见示蓬阁多馀暇诗十首调高情逸无以咏歌篇篇实为绝伦一一尤难次韵强率鄙思别奉五章却以秘阁清虚地为首句所谓效西子之颦也惟工拙之不同岂天壤之相接莞尔而笑其敢逃乎  其一","dynasty":"宋","author":"李昉","tags":[],"content":"秘阁清虚地，深居好养贤。\n不闻尘外事，如在洞中天。\n日转迟迟影，炉焚袅袅烟。\n应同白少傅，时复枕书眠。"},{"title":"伏蒙侍郎见示蓬阁多馀暇诗十首调高情逸无以咏歌篇篇实为绝伦一一尤难次韵强率鄙思别奉五章却以秘阁清虚地为首句所谓效西子之颦也惟工拙之不同岂天壤之相接莞尔而笑其敢逃乎  其二","dynasty":"宋","author":"李昉","tags":[],"content":"秘阁清虚地，仙材称此居。\n心轻万锺录，性乐百王书。\n枕上漏声近，窗前竹影疏。\n迟来稀见面，高兴复何如。"},{"title":"伏蒙侍郎见示蓬阁多馀暇诗十首调高情逸无以咏歌篇篇实为绝伦一一尤难次韵强率鄙思别奉五章却以秘阁清虚地为首句所谓效西子之颦也惟工拙之不同岂天壤之相接莞尔而笑其敢逃乎  其三","dynasty":"宋","author":"李昉","tags":[],"content":"秘阁清虚地，更无闲客过。\n身虽纡组绶，心若住烟萝。\n架上羣书满，阶前败叶多。\n知君自得意，其奈万灵何。"},{"title":"伏蒙侍郎见示蓬阁多馀暇诗十首调高情逸无以咏歌篇篇实为绝伦一一尤难次韵强率鄙思别奉五章却以秘阁清虚地为首句所谓效西子之颦也惟工拙之不同岂天壤之相接莞尔而笑其敢逃乎  其四","dynasty":"宋","author":"李昉","tags":[],"content":"秘阁清虚地，安然养道心。\n无人接高论，遇兴恣闲吟。\n笔阁珊瑚架，冠欺玳瑁簪。\n苍生待康济，未用忆云林。"},{"title":"伏蒙侍郎见示蓬阁多馀暇诗十首调高情逸无以咏歌篇篇实为绝伦一一尤难次韵强率鄙思别奉五章却以秘阁清虚地为首句所谓效西子之颦也惟工拙之不同岂天壤之相接莞尔而笑其敢逃乎  其五","dynasty":"宋","author":"李昉","tags":[],"content":"秘阁清虚地，优贤最得宜。\n自持儒者行，徧受圣君知。\n道比朱弦直，心无暗室欺。\n宗兄虽暮齿，待看致雍熙。"},{"title":"侍郎吟思愈清逸才无敌唱弥高而和弥寡我已竭而彼转盈欲罢不能盖彰其馀刃知难而退甘竖于降旗五章强振于芜音三鼓那成于勇气暂希解甲少遂息肩庶重整其懦兵愿别当其坚阵此时胜负期一决焉却以地僻尘埃少为首希垂采览  其一","dynasty":"宋","author":"李昉","tags":[],"content":"地僻尘埃少，幽居一院清。\n自题花色号，暗记树根茎。\n竹撼萧疏影，松摇淅沥声。\n也知园圃少，随分适闲情。"},{"title":"侍郎吟思愈清逸才无敌唱弥高而和弥寡我已竭而彼转盈欲罢不能盖彰其馀刃知难而退甘竖于降旗五章强振于芜音三鼓那成于勇气暂希解甲少遂息肩庶重整其懦兵愿别当其坚阵此时胜负期一决焉却以地僻尘埃少为首希垂采览  其二","dynasty":"宋","author":"李昉","tags":[],"content":"地僻尘埃少，豪家莫笑贫。\n林亭长在目，杖屦不离身。\n阅古书盈架，防讥粟满囷。\n朝中及我者，能有几何人。"},{"title":"侍郎吟思愈清逸才无敌唱弥高而和弥寡我已竭而彼转盈欲罢不能盖彰其馀刃知难而退甘竖于降旗五章强振于芜音三鼓那成于勇气暂希解甲少遂息肩庶重整其懦兵愿别当其坚阵此时胜负期一决焉却以地僻尘埃少为首希垂采览  其三","dynasty":"宋","author":"李昉","tags":[],"content":"地僻尘埃少，于身颇自安。\n望山秋阁迥，占月夜庭宽。\n四野霜纔殒，千林叶尽乾。\n凌晨入朝去，拂面晓风寒。"},{"title":"侍郎吟思愈清逸才无敌唱弥高而和弥寡我已竭而彼转盈欲罢不能盖彰其馀刃知难而退甘竖于降旗五章强振于芜音三鼓那成于勇气暂希解甲少遂息肩庶重整其懦兵愿别当其坚阵此时胜负期一决焉却以地僻尘埃少为首希垂采览  其四","dynasty":"宋","author":"李昉","tags":[],"content":"地僻尘埃少，闲门掩绿苔。\n长因五字至，暂得两眉开。\n信步寻三迳，祛寒饮一盃。\n何曾问家计，散诞自堪咍。"},{"title":"侍郎吟思愈清逸才无敌唱弥高而和弥寡我已竭而彼转盈欲罢不能盖彰其馀刃知难而退甘竖于降旗五章强振于芜音三鼓那成于勇气暂希解甲少遂息肩庶重整其懦兵愿别当其坚阵此时胜负期一决焉却以地僻尘埃少为首希垂采览  其五","dynasty":"宋","author":"李昉","tags":[],"content":"地僻尘埃少，家贫显静南。\n门前多野景，牆外是精蓝。\n美食身非稼，丰衣妇不蚕。\n因思寒餧者，饱暖自须惭。"},{"title":"又捧新诗见褒陋止睹五章之绮丽如九奏之凄清其末章末句云谁比天人福皆从积善招天人之比固不敢当积善之徵其来有自味嘉言之若是省薄德以何胜仰谢良知谨次来韵以老去心何用为首希垂采览  其一","dynasty":"宋","author":"李昉","tags":[],"content":"老去心何用，题诗满粉牆。\n空庭夜待月，静室昼焚香。\n策杖闲寻水，移床卧向阳。\n自怜衰病者，雅称住闲坊。"},{"title":"又捧新诗见褒陋止睹五章之绮丽如九奏之凄清其末章末句云谁比天人福皆从积善招天人之比固不敢当积善之徵其来有自味嘉言之若是省薄德以何胜仰谢良知谨次来韵以老去心何用为首希垂采览  其二","dynasty":"宋","author":"李昉","tags":[],"content":"老去心何用，幽居似故林。\n移花初得地，种柳已成阴。\n减食餧饥犬，汲泉防渴禽。\n除营闲事外，兀兀任浮沉。"},{"title":"又捧新诗见褒陋止睹五章之绮丽如九奏之凄清其末章末句云谁比天人福皆从积善招天人之比固不敢当积善之徵其来有自味嘉言之若是省薄德以何胜仰谢良知谨次来韵以老去心何用为首希垂采览  其三","dynasty":"宋","author":"李昉","tags":[],"content":"老去心何用，虚窗夏景凉。\n麦光铺作簟，雪粉煮为浆。\n竹径时教扫，蔬畦不使荒。\n子孙何所遗，经史在南堂。"},{"title":"又捧新诗见褒陋止睹五章之绮丽如九奏之凄清其末章末句云谁比天人福皆从积善招天人之比固不敢当积善之徵其来有自味嘉言之若是省薄德以何胜仰谢良知谨次来韵以老去心何用为首希垂采览  其四","dynasty":"宋","author":"李昉","tags":[],"content":"老去心何用，闲吟月正中。\n细香红菡萏，疏影碧梧桐。\n鹤立莓苔迳，犬眠兰菊丛。\n吾宗不我顾，幽兴与谁同。"},{"title":"又捧新诗见褒陋止睹五章之绮丽如九奏之凄清其末章末句云谁比天人福皆从积善招天人之比固不敢当积善之徵其来有自味嘉言之若是省薄德以何胜仰谢良知谨次来韵以老去心何用为首希垂采览  其五","dynasty":"宋","author":"李昉","tags":[],"content":"老去心何用，恬然守寂寥。\n有时思绿蚁，几度换金貂。\n岁稔人情乐，天寒马力骄。\n望君频访我，不必待书招。"},{"title":"依韵奉和千叶玫瑰之什","dynasty":"宋","author":"李昉","tags":[],"content":"满槛妖饶甚，皆因暖律催。\n好凭鶑说意，不假蝶为媒。\n带露羞容歛，随风笑脸迴。\n去年观始种，今日见齐开。\n熠熠灯千炷，荧荧火一堆。\n浓香盖天与，碎叶是谁裁。\n旋为除芳草，惟愁落绿苔。\n最宜含细雨，肯使扑轻埃。\n易赋诗盈轴，难辞酒满盃。\n汲泉频灌溉，买土更封培。\n销得邀宾赏，堪教选地栽。\n醉吟翻怅望，行遶重徘徊。\n谩对鲜妍色，惭无绮丽才。\n自怜垂白叟，扶病看花来。"},{"title":"宝相花送上秘阁侍郎并献恶诗一首","dynasty":"宋","author":"李昉","tags":[],"content":"宝相为嘉号，移根自蜀都。\n远来还可重，他处更应无。\n嫩叶细裁绿，芳英匀抹朱。\n风流别花客，知道此花殊。"},{"title":"自过节辰又逢连假既闭关而不出但欹枕以闲眠交朋顿少见过盃酒又难独饮若无吟咏何适性情一唱一酬亦足以解端忧而散滞思也吾弟则调高思逸诚为百胜之师劣兄则年老气羸甘取数奔之诮恭依来韵更次五章以自喜身无事为首  其一","dynasty":"宋","author":"李昉","tags":[],"content":"自喜身无事，闲吟适性情。\n欲依芳树歇，更傍小栏行。\n地僻疏还往，年高倦送迎。\n临轩瞑目坐，神思当时清。"},{"title":"自过节辰又逢连假既闭关而不出但欹枕以闲眠交朋顿少见过盃酒又难独饮若无吟咏何适性情一唱一酬亦足以解端忧而散滞思也吾弟则调高思逸诚为百胜之师劣兄则年老气羸甘取数奔之诮恭依来韵更次五章以自喜身无事为首  其二","dynasty":"宋","author":"李昉","tags":[],"content":"自喜身无事，因行过寺牆。\n闲题僧舍壁，静爇佛家香。\n竹户蜘蛛挂，莎阶蟋蟀藏。\n唱酬聊取乐，不觉又盈箱。"},{"title":"自过节辰又逢连假既闭关而不出但欹枕以闲眠交朋顿少见过盃酒又难独饮若无吟咏何适性情一唱一酬亦足以解端忧而散滞思也吾弟则调高思逸诚为百胜之师劣兄则年老气羸甘取数奔之诮恭依来韵更次五章以自喜身无事为首  其三","dynasty":"宋","author":"李昉","tags":[],"content":"自喜身无事，论才拙复疏。\n五年陪稷禼，二纪接严徐。\n本是渔樵客，终惭邹鲁儒。\n温衣饱食外，何必待盈馀。"},{"title":"自过节辰又逢连假既闭关而不出但欹枕以闲眠交朋顿少见过盃酒又难独饮若无吟咏何适性情一唱一酬亦足以解端忧而散滞思也吾弟则调高思逸诚为百胜之师劣兄则年老气羸甘取数奔之诮恭依来韵更次五章以自喜身无事为首  其四","dynasty":"宋","author":"李昉","tags":[],"content":"自喜身无事，门庭草色连。\n前轩满床月，后院一林烟。\n策杖困还歇，枕书慵更眠。\n称家随分过，何用苦忙然。"},{"title":"自过节辰又逢连假既闭关而不出但欹枕以闲眠交朋顿少见过盃酒又难独饮若无吟咏何适性情一唱一酬亦足以解端忧而散滞思也吾弟则调高思逸诚为百胜之师劣兄则年老气羸甘取数奔之诮恭依来韵更次五章以自喜身无事为首  其五","dynasty":"宋","author":"李昉","tags":[],"content":"自喜身无事，乘春但种花。\n时时游野墅，往往宿僧家。\n入竹新寻笋，燃铛旋煮茶。\n趋朝十里路，来往不嫌赊。"},{"title":"对海红花怀吏部侍郎","dynasty":"宋","author":"李昉","tags":[],"content":"烂熳海红花，花中信殊异。\n万朵压栏干，一堆红锦被。\n顔色烧人眼，馨香扑人鼻。\n宜哉富豪家，长近歌锺地。\n对花花不语，忆君君不至。\n尽日惜穠芳，情怀有如醉。"},{"title":"修竹百竿纔欣种植佳篇五首旋辱咏歌若无还答之言是阙唱酬之礼恭依来韵以导鄙怀调下才卑岂逃嗤诮  其一","dynasty":"宋","author":"李昉","tags":[],"content":"谩栽花卉满朱栏，争似疏篁种百竿。\n长爱枕前闻淅沥，乍欣窗外见檀栾。\n春来莫重和烟翠，岁晚应须带雪看。\n我得此君添一友，时时相对列盃盘。"},{"title":"修竹百竿纔欣种植佳篇五首旋辱咏歌若无还答之言是阙唱酬之礼恭依来韵以导鄙怀调下才卑岂逃嗤诮  其二","dynasty":"宋","author":"李昉","tags":[],"content":"北轩留得无多地，不种闲花种此君。\n寒桧老松堪接影，绿杨红杏莫同羣。\n要添迂叟窗前景，特就山僧院里分。\n更侍明年新笋出，亭亭必见势凌云。"},{"title":"修竹百竿纔欣种植佳篇五首旋辱咏歌若无还答之言是阙唱酬之礼恭依来韵以导鄙怀调下才卑岂逃嗤诮  其三","dynasty":"宋","author":"李昉","tags":[],"content":"久闻山僧寄书觅，今来□下白云边。\n不教凡草生丛畔，长喜清阴在眼前。\n忍把翠筠裁作簟，争将迸笋截为鞭。\n行吟坐对情无尽，只欠潺潺一道泉。"},{"title":"修竹百竿纔欣种植佳篇五首旋辱咏歌若无还答之言是阙唱酬之礼恭依来韵以导鄙怀调下才卑岂逃嗤诮  其四","dynasty":"宋","author":"李昉","tags":[],"content":"青青鬰鬰影疏疏，碧嶂移根到我居。\n为爱绿阴时遣扫，恐伤新笋不教锄。\n勾牵好鸟啼幽槛，摇摆清风上碧虚。\n栽得此君知有幸，入他仙客咏吟馀。"},{"title":"修竹百竿纔欣种植佳篇五首旋辱咏歌若无还答之言是阙唱酬之礼恭依来韵以导鄙怀调下才卑岂逃嗤诮  其五","dynasty":"宋","author":"李昉","tags":[],"content":"移得修篁带嫩苔，欲教相夹小桃开。\n何须一一依行种，但要疏疏满槛栽。\n枝上挂衣闲就枕，影中铺簟好持盃。\n蓬丘仙客偏怜尔，应为幽丛数数来。"},{"title":"齿疾未平灸疮正作新诗又至奇韵难当暗忍呻吟强思酬和别披小简盖念短才更竭病怀甘输降款  其一","dynasty":"宋","author":"李昉","tags":[],"content":"苍翠一丛湘岸色，问僧求得不嫌多。\n重移砌畔新栽石，旋斸庭中旧种莎。\n诱引吟情终不尽，装添野景更无过。\n明年新笋成林后，袅袅长竿拂树柯。"},{"title":"齿疾未平灸疮正作新诗又至奇韵难当暗忍呻吟强思酬和别披小简盖念短才更竭病怀甘输降款  其二","dynasty":"宋","author":"李昉","tags":[],"content":"春早移来渐渐芳，童儿盗笋最须防。\n清阴羃羃低笼槛，翠影森森半出牆。\n今对小窗殊不厌，长侵幽迳亦何妨。\n十篇嘉句形褒咏，多谢高才秘阁郎。"},{"title":"齿疾未平灸疮正作新诗又至奇韵难当暗忍呻吟强思酬和别披小简盖念短才更竭病怀甘输降款  其三","dynasty":"宋","author":"李昉","tags":[],"content":"北就牆阴创小栏，小栏非窄亦非宽。\n何须渭水夸千亩，且对萧斋种百竿。\n春笋屈盘穿砌出，夜枝交戛入窗寒。\n谁能携妓东山去，垂老区区学谢安。"},{"title":"齿疾未平灸疮正作新诗又至奇韵难当暗忍呻吟强思酬和别披小简盖念短才更竭病怀甘输降款  其四","dynasty":"宋","author":"李昉","tags":[],"content":"等闲无客访闲门，时访闲门只有君。\n最喜举觞吟绿篠，谁能骑马咏红裙。\n遮窗密影朝朝见，聒枕幽声夜夜闻。\n更待明年渐滋盛，投林宿鸟定成羣。"},{"title":"齿疾未平灸疮正作新诗又至奇韵难当暗忍呻吟强思酬和别披小简盖念短才更竭病怀甘输降款  其五","dynasty":"宋","author":"李昉","tags":[],"content":"一簇檀栾爱者多，朝昏赏翫意如何。\n北轩小槛方栽植，东观新诗已咏歌。\n啼鸟恋枝长懒去，邻僧为尔数来过。\n丛边若有东流水，堪看清阴照绿波。"},{"title":"数日来顿疏酬唱若无牵率宁度鬰蒸辄贡狂吟用惊昼寝","dynasty":"宋","author":"李昉","tags":[],"content":"日照清空火欲燃，须将酬唱强相牵。\n若无啸月吟风侣，争度流金铄石天。\n帘卷小亭终少到，簟铺深室亦难眠。\n如何偷得清凉乐，除却冥心学坐禅。"},{"title":"更述荒芜自咏闲适","dynasty":"宋","author":"李昉","tags":[],"content":"满架诗书满炷香，琴碁为乐是寻常。\n诚知老去唯宜静，自笑闲中亦有忙。\n腰下转嫌金印重，眉间渐长白毫长。\n手栽园树皆成实，引着儿孙旋摘尝。"},{"title":"和夏日直秘阁之什","dynasty":"宋","author":"李昉","tags":[],"content":"静卧蓬山养道情，百司繁冗尽堪轻。\n窗前竹撼森疏影，树杪蝉吟断续声。\n闲蹋绿莎芒作履，旋烹芳茗石为铛。\n料君难恋神仙境，重筑沙堤走马行。"},{"title":"和暑夜偶作之什","dynasty":"宋","author":"李昉","tags":[],"content":"新搆华居近禁城，旋栽松桧满中庭。\n顺风子细闻清漏，隔竹依稀见落星。\n万乘异恩无路报，千年昌运此时丁。\n一轩明月谁为伴，应共金昆醉复醒。"},{"title":"谢侍郎三弟朝盖相过","dynasty":"宋","author":"李昉","tags":[],"content":"喜得君来慰我心，清欢何假酒频斟。\n共窥鹤迹行苔迳，同听鶑声坐柳阴。\n蝴蝶遶栏飞又歇，蔷薇压架浅兼深。\n相留不用忙忙去，直待林梢夕照沉。"},{"title":"侍郎见贻佳什愈见高怀因次来章辄歌盛美  其一","dynasty":"宋","author":"李昉","tags":[],"content":"望高官重两难俦，遇兴裁诗许唱酬。\n鸾凤羽翰归碧落，神仙行止在丹丘。\n空庭引鹤闲临水，远树惊蝉又报秋。\n唯说近来都不饮，梦魂无复醉乡游。"},{"title":"侍郎见贻佳什愈见高怀因次来章辄歌盛美  其二","dynasty":"宋","author":"李昉","tags":[],"content":"一簇林亭景象幽，葛巾芒屦恣优游。\n未饶荣启歌三乐，不学张衡咏四愁。\n二品位高犹是忝，九天恩重若为酬。\n儒生所得谁如我，岂复咨嗟雪满头。"},{"title":"辄歌盛美献秘阁侍郎","dynasty":"宋","author":"李昉","tags":[],"content":"济时才略本纵横，翻向文章振大名。\n政事堂中辞重位，图书阁下养闲情。\n高高节行将谁比，的的襟怀向我倾。\n吟得新诗只相寄，心看轩冕一铢轻。"},{"title":"牡丹盛开对之感歎寄秘阁侍郎","dynasty":"宋","author":"李昉","tags":[],"content":"白公曾咏牡丹芳，一种鲜妍独异常。\n眼底见伊真国色，鼻头闻者是天香。\n朝含宿雨低垂泪，晚背残阳暗断肠。\n多病老翁争奈向，寄诗遥问少年郎。"},{"title":"冬至后作呈秘阁侍郎","dynasty":"宋","author":"李昉","tags":[],"content":"节辰纔过一阳生，草树依依已有情。\n杨柳莫嫌凋旧叶，牡丹还喜动新萌。\n潜惊绿竹微添翠，暗觉幽禽渐变声。\n从此日长天又暖，时时独入小园行。"},{"title":"昉启昉世虽积善身匪怀才川岳粹灵固非禀受朝廷华显靡不践扬爰及孟冬适逢生日儿孙在列争持献寿之盃珠玉忽来又捧祝延之什老夫内省为幸斯多辄述荒词用继高韵","dynasty":"宋","author":"李昉","tags":[],"content":"九重天子搆明堂，凡木那堪作栋梁。\n生世固非贤者出，佐时空遇帝图昌。\n略无声望朝廷重，宁有功名史册芳。\n罗列儿孙共为寿，老年难诉满金觞。"},{"title":"赠邓洵美","dynasty":"宋","author":"李昉","tags":[],"content":"忆昔词场共着鞭，当时鶑谷喜同迁。\n关河契阔三千里，音信稀疏二十年。\n君遇已知依玉帐，我无才藻步花砖。\n时情人事堪惆怅，天外相逢一泫然。"},{"title":"吊邓洵美","dynasty":"宋","author":"李昉","tags":[],"content":"十年衣染帝乡尘，踪迹仍传活计贫。\n高掇桂枝曾遂志，假拖蓝绶至终身。\n侯门寂寞非知己，泽国悽惶似旅人。\n今已嚮公坟畔过，不胜怀抱暗酸辛。"},{"title":"赠贾黄中","dynasty":"宋","author":"李昉","tags":[],"content":"七岁神童古所难，贾家门户有衣冠。\n十人科第排头上，五部经书诵舌端。\n见榜不知名字贵，登筵未识管弦欢。\n从今稳上青云去，万里谁能测羽翰。"},{"title":"寄孟宾于","dynasty":"宋","author":"李昉","tags":[],"content":"幼携书剑别湘潭，金榜标名第十三。\n昔日声尘喧洛下，近年诗价满江南。\n长为邑令情终屈，纵处曹郎志未甘。\n莫学冯唐便休去，明君晚事未为惭。"},{"title":"御书飞白玉堂之署四字颁赐禁苑今悬挂已毕辄述恶诗一章用歌盛事","dynasty":"宋","author":"李昉","tags":[],"content":"玉堂四字重千金，宸翰亲挥赐禁林。\n地望转从今日贵，君恩无似此时深。\n宴回上苑花初发，麻就中宵月未沉。\n衣惹御香拖瑞锦，笔宣皇泽洒春霖。\n院门不许闲人入，仙境宁教外事侵。\n我直承明踰二纪，临川实动羡鱼心。"},{"title":"新桐庐知县员外端修节行富有才名九霄未展于奋飞百里暂劳于绥抚言之美任即动征桡敢赋恶诗用伸攀送","dynasty":"宋","author":"李昉","tags":[],"content":"词笔凌云正后生，安贫守道住神京。\n昔年南国无虚誉，今日终朝有令名。\n杨柳岸边挥袂去，木兰舟里载书行。\n琴堂莫作多时计，碧落方开万里程。"},{"title":"赠襄阳妓","dynasty":"宋","author":"李昉","tags":[],"content":"岘山亭畔红妆女，小笔香牋善赋诗。\n顔貌共推倾国色，篇章皆是断肠辞。\n便牵魂梦从今日，得见婵娟在几时。\n千里关河万重意，夜深无睡暗寻思。"},{"title":"禁林春直","dynasty":"宋","author":"李昉","tags":[],"content":"疏帘摇曳日辉辉，直阁深严半掩扉。\n一院有花春昼永，八方无事诏书稀。\n树头百啭鶑鶑语，梁上新来燕燕飞。\n岂合此身居此地，妨贤尸禄自知非。"},{"title":"仙客","dynasty":"宋","author":"李昉","tags":[],"content":"胎化仙禽性本殊，何人携尔到京都。\n因加美号为仙客，称向闲庭伴野夫。\n警露秋声云外影，翘沙晴影月中孤。\n青田万里终归去，暂处鷄羣莫歎吁。"},{"title":"题岱宗无字碑","dynasty":"宋","author":"李昉","tags":["泰山"],"content":"巨石来从十八盘，离宫複道满千山。\n不因封禅穷民力，汉祖何缘便入关。"},{"title":"桐柏观","dynasty":"宋","author":"李昉","tags":[],"content":"子晋栖霞境，高高出世埃。\n直疑天上去，归认下云来。\n银汉星辰近，金庭洞府开。\n迟明欲回首，更上降真台。"},{"title":"退官诗","dynasty":"宋","author":"李昉","tags":[],"content":"布裘藜杖鹿胎冠，散率身如不在官。\n昼枕静欹无远梦，秋窗闲坐有微寒。"},{"title":"泰陵忌辰","dynasty":"宋","author":"李昉","tags":[],"content":"秘殿深严圣语温，十年前是一乾坤。\n孤臣林壑杀生在，帝里金汤旧业存。\n舜殿南风难解愠，汉陵西望欲销魂。\n年年此日无穷恨，风雨潇潇独闭门。"},{"title":"永昌陵挽词","dynasty":"宋","author":"李昉","tags":[],"content":"丹青史笔敢虚张，功德巍然轶汉唐。\n奠玉五回朝上帝，御楼三度纳降王。"},{"title":"题义门胡氏华林书院","dynasty":"宋","author":"李昉","tags":[],"content":"孝义冠乡闾，门多长者车。\n岁收千顷稻，家贮一楼书。\n待客开新酒，留僧煮嫩蔬。\n三公老且病，无暇访山居。"},{"title":"祜公荣归","dynasty":"宋","author":"李昉","tags":["长江"],"content":"南望乡闾隔楚云，归心迢递更纷纭。\n何因得共飞帆上，细看长江濯锦文。"},{"title":"送新知永州陈秘丞瞻赴任","dynasty":"宋","author":"朱昂","tags":[],"content":"赴郡逢秋节，晨征思爽然。\n过桥犹见月，临水忽闻蝉。\n野色藏溪树，香风撼渚莲。\n此行君得意，千里独摇鞭。"},{"title":"涪州江心有巨石隠于深渊石傍刻二鱼古记云鱼出岁必大丰端拱元年十二月十有四日昂自瞿塘迴遵途于此知郡琅琊王公□云石鱼再出来岁复稔昂往而观之果如所说因歌圣德辄成一章","dynasty":"宋","author":"朱昂","tags":[],"content":"欲识丰年兆，扬鬐势渐浮。\n只应同在藻，无复畏吞钩。\n去水非居辙，为祥胜跃舟。\n须知明圣代，涵泳杳难俦。"},{"title":"题义门胡氏华林书院","dynasty":"宋","author":"朱昂","tags":[],"content":"数峰岚翠朝昏见，一径莓苔出入疏。\n宗炳不离庐岳社，戴逵原在剡州居。\n篱边旧种千竿竹，架上新添百帙书。\n弟侄一科双折桂，不劳人问道何如。"},{"title":"诗三首  其一","dynasty":"宋","author":"释遇贤","tags":[],"content":"门前绿树无啼鸟，庭下苍苔有落花。\n聊与东君论箇事，十分春色属谁家。"},{"title":"诗三首  其二","dynasty":"宋","author":"释遇贤","tags":[],"content":"心閒增道气，忍事敌灾屯。\n谨言终少祸，节俭胜求人。"},{"title":"诗三首  其三","dynasty":"宋","author":"释遇贤","tags":[],"content":"金斝又闻泛，玉山还报颓。\n莫教更漏促，趁取月明迴。"},{"title":"诗一首","dynasty":"宋","author":"释遇贤","tags":[],"content":"扬子江头浪最深，行人到此尽沉吟。\n他时若向无波处，还似有波时用心。"},{"title":"寄张学士洎","dynasty":"宋","author":"伍乔","tags":[],"content":"不知何处好消忧，公退携壶即上楼。\n职事久参侯伯幕，梦魂长遶帝王州。\n黄山嚮晚盈轩翠，黟水含春绕郡流。\n遥想玉堂多暇日，花时谁伴出城游。"},{"title":"僻居酬友人","dynasty":"宋","author":"伍乔","tags":[],"content":"僻居惟爱近林泉，幽径閒园任藓连。\n向竹掩扉随鹤息，就溪安石学僧禅。\n古琴带月音声正，山果经霜气味全。\n多谢故交怜朴野，隔云时复寄佳篇。"},{"title":"游西禅","dynasty":"宋","author":"伍乔","tags":[],"content":"远岫当轩列翠光，高僧一衲万缘忘。\n碧松影里地长润，白藉花中水亦香。\n云自雨前生净石，鹤于钟后宿长廊。\n游人恋此吟终日，盛暑楼台早有凉。"},{"title":"僻居谢何明府见访","dynasty":"宋","author":"伍乔","tags":[],"content":"公退琴堂动逸怀，閒披烟霭访微才。\n马嘶穷巷蛙声息，辙到衡门草色开。\n风引柳花当坐起，日将林影入庭来。\n满斋尘土一床藓，多谢从容水饭回。"},{"title":"冬日道中","dynasty":"宋","author":"伍乔","tags":[],"content":"去去天涯无定期，瘦童羸马共依依。\n暮烟江口客来绝，寒叶岭头人住稀。\n带雪野风吹旅思，入云山火照行衣。\n钓台吟阁沧洲在，应为初心未得归。"},{"title":"游西山龙泉禅寺","dynasty":"宋","author":"伍乔","tags":[],"content":"叠巘层峰坐可观，枕门流水更潺湲。\n晓钟声彻洞溪远，夏木影笼轩槛寒。\n幽径乍寻衣屦润，古堂频宿梦魂安。\n因嗟城郭营营事，不得长游空鬓残。"},{"title":"宿灊山","dynasty":"宋","author":"伍乔","tags":[],"content":"一入仙山万虑宽，夜深宁厌倚虚栏。\n鹤和云影宿高木，人带月光登古坛。\n芝朮露浓溪坞白，薜萝风起殿廊寒。\n更陪羽客论真理，不觉初钟叩晓残。"},{"title":"寄史处士","dynasty":"宋","author":"伍乔","tags":[],"content":"长羡閒居一水湄，吟情高古有谁知。\n石楼待月横琴久，渔浦经风下钓迟。\n僻坞落花多掩径，旧山残烧几侵篱。\n松门别后无消息，早晚重应蹑屐随。"},{"title":"僻居秋思寄友人","dynasty":"宋","author":"伍乔","tags":[],"content":"门巷秋归更寂寥，雨馀閒砌委兰苗。\n梦迴月夜虫吟壁，病起茅斋药满瓢。\n泽国旧游关远思，竹林前会负佳招。\n身名未立犹辛苦，何许流年晚鬓凋。"},{"title":"寄落星史虚白处士","dynasty":"宋","author":"伍乔","tags":[],"content":"白云峰下古溪头，曾与提壶烂熳游。\n登阁共看彭蠡水，围炉相忆杜陵秋。\n棋玄不压通高品，句妙多容隔岁酬。\n别后相思时一望，暮山空碧水空流。"},{"title":"九江旅夜寄山中故人","dynasty":"宋","author":"伍乔","tags":[],"content":"弱柳风高远漏沉，坐来难便息愁吟。\n江城雪尽寒犹在，客舍灯孤夜正深。\n尘土积年粘旅服，关山无处寄归心。\n此时遥羡閒眠侣，静掩云扉卧一林。"},{"title":"闻杜牧赴阙","dynasty":"宋","author":"伍乔","tags":["庐山"],"content":"旧隠匡庐一草堂，今闻携策谒吾皇。\n峡云难卷从龙势，古剑终腾出土光。\n开翅定期归碧落，濯缨宁肯问沧浪。\n他时得意交知仰，莫忘裁诗寄钓乡。"},{"title":"题西林寺水阁","dynasty":"宋","author":"伍乔","tags":[],"content":"竹翠苔花遶槛浓，此亭幽致讵曾逢。\n水分林下清泠派，山峙云间峭峻峰。\n怪石夜光寒射烛，老杉秋韵冷和钟。\n不知来往留题客，谁约重寻莲社踪。"},{"title":"林居喜崔三博远至","dynasty":"宋","author":"伍乔","tags":[],"content":"几日区区在远程，晚烟林径喜相迎。\n姿容虽有尘中色，巾屦犹多岳上清。\n野石静排为坐榻，溪茶深煮当飞觥。\n留连话与方经宿，又欲携书别我行。"},{"title":"观华夷图","dynasty":"宋","author":"伍乔","tags":[],"content":"别手应难及此精，须知攒簇自心灵。\n始于毫末分诸国，渐见图中列四溟。\n关路欲伸通楚势，蜀山俄耸入秦青。\n笔端尽现寰区事，堪把长悬在户庭。"},{"title":"庐山书堂送祝秀才还乡","dynasty":"宋","author":"伍乔","tags":["庐山"],"content":"束书辞我下重巅，相送同临楚岸边。\n归思几随千里水，离情空寄一枝蝉。\n园林到日酒初熟，庭户开时月正圆。\n莫使蹉跎恋疏野，男儿酬志在当年。"},{"title":"暮冬送何秀才毘陵","dynasty":"宋","author":"伍乔","tags":[],"content":"匹马嘶风去思长，素琴孤剑称戎装。\n路涂多是过残岁，杯酒无辞到醉乡。\n云傍水村凝冷片，雪连山驿积寒光。\n毘陵城下饶嘉景，回日新诗应满堂。"},{"title":"龙潭张道者","dynasty":"宋","author":"伍乔","tags":[],"content":"碧洞幽岩独息心，时人何路得相寻。\n养生不说凭诸药，适意惟闻在一琴。\n石径扫稀山藓合，竹轩开晚野云深。\n他年功就期飞去，应笑吾徒多苦吟。"},{"title":"晚秋同何秀才溪上","dynasty":"宋","author":"伍乔","tags":[],"content":"閒步秋光思杳然，荷藜因共过林烟。\n期收野药寻幽路，欲採溪菱上小船。\n云吐晚阴藏霁岫，柳含馀霭咽残蝉。\n倒尊尽日忘归处，山磬数声敲暝天。"},{"title":"送江少府授延陵后寄","dynasty":"宋","author":"伍乔","tags":[],"content":"五老云中勤学者，遇时能不困风尘。\n束书西上谒明主，捧檄南归慰老亲。\n别馆友朋留醉久，去程烟月入吟新。\n莫因官小慵之任，自古鸾栖有异人。"},{"title":"观山水障子","dynasty":"宋","author":"伍乔","tags":[],"content":"功绩精妍世少伦，图时应倍用心神。\n不知草木承何异，但见江山长带春。\n云势似离岩底石，浪花如动岸边苹。\n更疑独泛渔舟者，便是其中旧隠人。"},{"title":"送崇教大师回天台","dynasty":"宋","author":"阮思道","tags":[],"content":"碧云高价彻天涯，珪璧清无一点瑕。\n双阙再承新雨露，三吴重赏旧烟霞。\n水轩散味朝贤句，松院分尝御府茶。\n闻说赤城终未见，画图何日寄京华。"},{"title":"题义门胡氏华林书院","dynasty":"宋","author":"阮思道","tags":[],"content":"北阙重旌表，西斋盛讨论。\n高阳旬爽里，通德郑玄门。\n选胜开松院，凭幽敞竹轩。\n灵泉飞洞壑，花树蔽郊原。\n露滴栖松鹤，风传隔岭猿。\n庭兰香醉步，山月冷吟魂。\n客爱清尘虑，僧怜避俗喧。\n几时清赏玩，啸咏与琴樽。"},{"title":"次韵赠丁谓之","dynasty":"宋","author":"龚颖","tags":[],"content":"胆怯何由戴铁冠，祗缘昭代奬孤寒。\n曲肱未遂违前志，直指无闻是旷官。\n三署每传朝客说，五溪闲凭郡楼看。\n祝君早得文场隽，况值天阶正舞干。"},{"title":"惜花","dynasty":"宋","author":"张佖","tags":[],"content":"蝶散鶑啼尚数枝，日斜风定更离披。\n看多记得伤心事，金谷楼前委地时。"},{"title":"寄人二首  其一","dynasty":"宋","author":"张佖","tags":["思念","唐诗三百首","七言绝句","月亮","爱情"],"content":"别梦依依到谢家，小廊迴合曲阑斜。\n多情只有春庭月，犹为离人照落花。"},{"title":"寄人二首  其二","dynasty":"宋","author":"张佖","tags":[],"content":"酷怜风月为多情，还到春时别恨生。\n倚柱寻思倍惆怅，一场春梦不分明。"},{"title":"边上","dynasty":"宋","author":"张佖","tags":[],"content":"戍楼吹角起征鸿，猎猎寒旌背晚风。\n千里暮烟愁不尽，一川秋草恨无穷。\n山河惨澹关城闭，人物萧条市井空。\n只此旅魂招未得，更堪回首夕阳中。"},{"title":"长安道中早行","dynasty":"宋","author":"张佖","tags":[],"content":"客离孤馆一灯残，牢落星河欲曙天。\n鸡唱未沉函谷月，雁声新度灞陵烟。\n浮生已悟庄周蝶，壮志仍输祖逖鞭。\n何事悠悠策羸马，此中辛苦过流年。"},{"title":"洞庭阻风","dynasty":"宋","author":"张佖","tags":["洞庭湖","抒情","伤春","写景","地方","孤寂"],"content":"空江浩荡景萧然，尽日菰蒲泊钓船。\n青草浪高三月渡，绿杨花扑一溪烟。\n情多莫举伤春目，愁极兼无买酒钱。\n犹有渔人数家住，不成村落夕阳边。"},{"title":"春日旅泊桂州","dynasty":"宋","author":"张佖","tags":[],"content":"暖风芳草竟芊绵，多病多愁负少年。\n弱柳未胜寒食雨，好花争奈夕阳天。\n溪边物色堪图画，林畔鶑声似管弦。\n独有离人开泪眼，强凭杯酒亦潸然。"},{"title":"晚次湘源县","dynasty":"宋","author":"张佖","tags":[],"content":"烟郭遥闻向晚鸡，水平舟静浪声齐。\n高林带雨杨梅熟，曲岸笼云谢豹啼。\n二女庙荒汀树老，九疑山碧楚天低。\n湘南自古多离怨，莫动哀吟易惨悽。"},{"title":"惆怅吟","dynasty":"宋","author":"张佖","tags":[],"content":"秋风丹叶动荒城，惨澹云遮日半明。\n昼梦却因惆怅得，晚愁多为别离生。\n江淹彩笔空留恨，庄叟玄谭未及情。\n千古怨魂销不得，一江寒浪若为平。"},{"title":"秋晚过洞庭","dynasty":"宋","author":"张佖","tags":["洞庭湖"],"content":"征帆初挂酒初酣，暮景离情两不堪。\n千里晚霞云梦北，一洲霜橘洞庭南。\n溪风送雨过秋寺，磵石惊龙落夜潭。\n莫把羁魂弔湘魄，九疑愁绝锁烟岚。"},{"title":"题华严寺木塔","dynasty":"宋","author":"张佖","tags":[],"content":"六街晴色动秋光，雨霁凭高只易伤。\n一曲晚烟浮渭水，半桥斜日照咸阳。\n休将世路悲尘事，莫指云山认故乡。\n回首汉宫楼阁暮，数声钟鼓自微茫。"},{"title":"经旧游","dynasty":"宋","author":"张佖","tags":[],"content":"暂到高唐晓又还，丁香结梦水潺潺。\n不知云雨归何处，历历空留十二山。"},{"title":"碧户","dynasty":"宋","author":"张佖","tags":[],"content":"碧户扃鱼锁，兰窗掩镜台。\n落花疑怅望，归燕自裴回。\n咏絮知难敌，伤春不易裁。\n恨从芳草起，愁为晚风来。\n衣惹湘云薄，眉分楚岫开。\n香浓眠旧枕，梦好醉春杯。\n小障明金凤，幽屏点翠苔。\n宝筝横塞雁，怨笛落江梅。\n卓氏仍多酒，相如正富才。\n莫教琴上意，翻作鹤声哀。"},{"title":"芍药","dynasty":"宋","author":"张佖","tags":[],"content":"香清粉澹怨残春，蝶翅蜂鬚恋蕊尘。\n閒倚晚风生怅望，静留迟日学因循。\n休将薜荔为青琐，好与玫瑰作近邻。\n零落若教随暮雨，又应愁杀别离人。"},{"title":"春晚谣","dynasty":"宋","author":"张佖","tags":[],"content":"雨微微，烟霏霏，小庭半坼红蔷薇。\n钿筝斜倚画屏曲，零落几行金雁飞。\n萧关梦断无寻处，万叠春波起南浦。\n凌乱杨花扑绣帘，晚窗时有流鶑语。"},{"title":"所思","dynasty":"宋","author":"张佖","tags":[],"content":"空塘水碧春雨微，东风散漫杨柳飞。\n依依南浦梦犹在，脉脉高唐云不归。\n江头日暮多芳草，极目伤心烟悄悄。\n隔江红杏一枝明，似玉佳人俯清沼。\n休向春台更迴望，销魂自古因惆怅。\n银河碧海共无情，两处悠悠起风浪。"},{"title":"春夕言怀","dynasty":"宋","author":"张佖","tags":[],"content":"风透疏帘月满庭，倚栏无事倍伤情。\n烟垂柳带纤腰软，露滴花房怨脸明。\n愁逐野云销不尽，情随春浪去难平。\n幽窗谩结相思梦，欲化西园蝶未成。"},{"title":"春江雨","dynasty":"宋","author":"张佖","tags":[],"content":"雨溟溟，风泠泠，老松瘦竹临烟汀。\n空江冷落野云重，村中鬼火微如星。\n夜惊溪上渔人起，滴沥篷声满愁耳。\n子规叫断独未眠，罨岸春涛打船尾。"},{"title":"送容州中丞赴镇","dynasty":"宋","author":"张佖","tags":[],"content":"交趾同星坐，龙泉佩斗文。\n烧香翠羽帐，看舞鬰金裙。\n鷁首冲泷浪，犀渠拂岭云。\n莫教铜柱北，祗说马将军。"},{"title":"赠韩道士","dynasty":"宋","author":"张佖","tags":[],"content":"日暮秋风吹野花，上清归客意无涯。\n桃源寂寂烟霞闭，天路悠悠星汉斜。\n还似世人生白髮，定知仙骨变黄芽。\n东城南陌频相见，应是壶中别有家。"},{"title":"查公山","dynasty":"宋","author":"查元方","tags":[],"content":"大道贵知止，昔贤称二疏。\n今来我季方，退身兹有馀。\n潇洒去桎梏，放荡狎樵渔。\n疏泉离远窦，凿石构层庐。\n溪禽拂窗牖，山花满庭除。\n寒藤繫舴艋，碧潭澄素舒。\n睹兹尘𡏖外，始见仁智居。\n痛哉方散适，溘然归丘墟。\n恨不同老彭，其乐永只且。\n自古千禄辈，知进不知退。\n立事名虽扬，全身理何昧。\n茂先赋鹪鹩，体物知显晦。\n一旦祸自速，临刑无以对。\n李斯恋富贵，下包周身智。\n及忆东门犬，已弃咸阳市。\n平子着归田，渊明捨彭泽。\n后来区区人，谁复挂书册。\n我喜从今云，吾宗有逋客。\n山号查公山，嵽嵲云汉间。\n山下查公塚，溪声长潺潺。\n高台好怅望，绝磴堪跻攀。\n他年谢簪绂，永此继闲闲。"},{"title":"黄鹤楼","dynasty":"宋","author":"卢郢","tags":[],"content":"黄鹤何年去杳冥，高楼千载倚江城。\n碧云朝卷四山景，流水夜传三峡声。\n柳暗西州供骋望，草芳南浦徧离情。\n登临一晌须回首，看却乡心万感生。"},{"title":"残丝曲","dynasty":"宋","author":"卢郢","tags":[],"content":"春风骀荡吹人衣，残丝罥花曳空飞。\n閒愁十丈断不得，雄蜂雌蝶相因依。\n高楼夹路凌云起，琐窗鸾柱弹流水。\n鶑声啼老杨柳烟，香梦濛濛隔千里。"},{"title":"咏刺蝟","dynasty":"宋","author":"朱贞白","tags":[],"content":"行似针毡动，卧似栗裘圆。\n莫欺如此大，谁敢便行拳。"},{"title":"谒贵公子不礼书格子屏风","dynasty":"宋","author":"朱贞白","tags":[],"content":"道格何曾格，言煳又不煳。\n浑身总是眼，还解识人无。"},{"title":"题棺木","dynasty":"宋","author":"朱贞白","tags":[],"content":"久久终须要，而今未要君。\n有时闲忆着，大是要知闻。"},{"title":"题狗蚤","dynasty":"宋","author":"朱贞白","tags":[],"content":"与虱都来不较多，㩧挑筋鬭大娄罗。\n忽然管着一蓝子，有甚心情那你何。"}]
